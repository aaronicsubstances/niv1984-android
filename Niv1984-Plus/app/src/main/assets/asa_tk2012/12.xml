<?xml version="1.0" encoding="UTF-8"?>
<book>
    <chapter num="1">
        <verse num="1">
            <content> </content>
            <content> Na Ahab wuo akyiri no Moab tee Israel so atua. </content>
        </verse>
        <verse num="2">
            <content> Na Ahasia firii n’abansoro dan a ɛwɔ Samaria no mpomma mu te hwee fam, na ɔyaree; na ɔsomaa abɔfoɔ, na ɔka kyerɛɛ wɔn sɛ: Monkɔ nkɔbisa Ekron nyame Baalsebub, sɛ mɛnya yadeɛ yi mu nkwa anaa? </content>
        </verse>
        <verse num="3">
            <content> Na AWURADE bɔfoɔ ka kyerɛɛ Tisbini Elia sɛ: Sɔre foro kɔhyia Samariahene abɔfoɔ no, na bisa wɔn sɛ: Onyankopɔn bi nni Israel nti na morekɔ akɔbisa Ekron nyame Baalsebub hɔ adeɛ yi anaa? </content>
        </verse>
        <verse num="4">
            <content>Enti AWURADE se: Mpa a woaforɔ no, woremfiri so nsiane, na wuo na wobɛwuo! Na Elia kɔeɛ.</content>
            <content> </content>
        </verse>
        <verse num="5">
            <content>Ɛnna abɔfoɔ no sane baa ne nkyɛn, na ɔbisaa wɔn sɛ: Adɛn na moasane aba yi? </content>
        </verse>
        <verse num="6">
            <content>Na wɔka kyerɛɛ no sɛ: Ɔbarima bi foro bɛhyiaa yɛn, na ɔka kyerɛɛ yɛn sɛ: Monsane nkɔ ɔhene a ɔsomaa mo no nkyɛn nkɔka nkyerɛ no sɛ: Sɛ AWURADE seɛ nie: Aso onyame bi nni Israel nti na woasoma rekɔ Ekron nyame Baalsebub hɔ adebisa yi? Yei nti, mpa a woaforɔ no, woremfiri so nsiane, na wuo na wobɛwuo. </content>
        </verse>
        <verse num="7">
            <content>Na ɔbisaa wɔn sɛ: Ɔbarima a ɔforo ba bɛhyiaa mo na ɔkaa mo nsɛm yi no te sɛn? </content>
        </verse>
        <verse num="8">
            <content> Na wɔka kyerɛɛ no sɛ: Atadeɛ a ɔhyɛ no yɛ aboa nwi, na nwoma abɔsoɔ bɔ n’asene. Na ɔse: Ɛyɛ Tisbini Elia.</content>
            <content> </content>
        </verse>
        <verse num="9">
            <content>Na ɔsomaa aduonum so safohene ne n’aduonum no kɔɔ ne nkyɛn. Na ɔforo kɔɔ Elia nkyɛn, na hwɛ, na ɔte bepɔ no atifi. Na ɔka kyerɛɛ no sɛ: Nyankopɔn nipa, ɔhene se: Siane bra. </content>
        </verse>
        <verse num="10">
            <content> Na Elia bua see aduonum so safohene no sɛ: Sɛ Nyankopɔn nipa ne me a, ogya mfiri soro nsiane mmɛhye wo ne w’aduonum no! Na ogya firi soro ba bɛhyee ɔno ne n’aduonum no.</content>
            <content> </content>
        </verse>
        <verse num="11">
            <content>Na ɔsane somaa aduonum so safohene foforɔ ne n’aduonum no kɔɔ ne nkyɛn. Na ɔsee no sɛ, Nyankopɔn nipa, ɔhene ahyɛ sɛ: Yɛ ntɛm siane bra. </content>
        </verse>
        <verse num="12">
            <content>Na Elia bua see wɔn sɛ: Sɛ Nyankopɔn nipa ne me a, ogya mfiri soro nsiane mmɛhye wo ne w’aduonum! Na Nyankopɔn gya firi soro ba bɛhyee ɔno ne n’aduonum no.</content>
            <content> </content>
        </verse>
        <verse num="13">
            <content>Na ɔhene somaa aduonum so safohene a ɔtɔ so mmiɛnsa ne n’aduonum. Na aduonum so safohene a ɔtɔ so mmiɛnsa no foro kɔe, na ɔkɔkotoo ne nankoroma anim Elia anim, na ɔpaa no kyɛw sɛ: Nyankopɔn nipa, ma me kra ne wo nkoa aduonum yi kra boɔ nyɛ den w’ani so. </content>
        </verse>
        <verse num="14">
            <content>Hwɛ, ogya afiri ɔsoro aduru abɛhye akane aduonum so asafohene baanu no ne wɔn aduonum aduonum no, na afei ma me kra boɔ nyɛ den w’ani so. </content>
        </verse>
        <verse num="15">
            <content>Ɛnna AWURADE bɔfoɔ ka kyerɛɛ Elia sɛ: Ɛne no nsiane nkɔ, nsuro n’anim. Na ɔsɔree ne no siane kɔɔ ɔhene no nkyɛn.</content>
            <content> </content>
        </verse>
        <verse num="16">
            <content> </content>
            <content> Na Elia ka kyerɛɛ ɔhene no sɛ: Sɛ AWURADE seɛ nie: Ɛsiane sɛ woasoma abɔfoɔ sɛ wɔnkɔbisa Ekron nyame Baalsebub hɔ adeɛ, sɛdeɛ onyame bi nni Israel a wɔkɔbisa no asɛm nti, mpa a woaforɔ no, woremfiri so nsiane, na wuo na wobɛwuo.</content>
            <content> </content>
        </verse>
        <verse num="17">
            <content> </content>
            <content> Na ɔwui, sɛ AWURADE asɛm a Elia kaeɛ no teɛ. Na Yehoram sii n’ananmu dii hene, Yudahene Yehosafat ba Yehoram afe a ɛtɔ so mmienu so, ɛfiri sɛ na ɔnni ɔbabarima. </content>
        </verse>
        <verse num="18">
            <content>Na Ahasia ho nsɛm nkaeɛ, deɛ ɔyɛeɛ no, wɔntwerɛɛ no Israel Ahemfo Berɛsosɛm Nwoma no mu anaa?</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 3.5 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 1 Ah 22.51; Yes 19.3</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Yes 8.19</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Sak 13.4; Mat 3.4</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Luk 9.54; Adi 11.5</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 1.3-4 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 2 Ah 3.1 </content>
        </note>
    </chapter>
    <chapter num="2">
        <verse num="1">
            <content>Na ɛbaa sɛ, AWURADE rebɛfa Elia ahum mu akɔ ɔsoro no, na Elia ne Elisa firi Gilgal rekɔ. </content>
        </verse>
        <verse num="2">
            <content>Na Elia ka kyerɛɛ Elisa sɛ: Mesrɛ wo tena ha ɛ, na AWURADE asoma me Betel. Na Elisa kaa sɛ: Sɛ AWURADE te aseɛ na wo kra te aseɛ yi, merennya wo hɔ. Na wɔsii mu kɔɔ Betel. </content>
        </verse>
        <verse num="3">
            <content>Na adiyifoɔ mma a wɔwɔ Betel no firii adi baa Elisa nkyɛn bɛbisaa no sɛ: Wonim sɛ ɛnnɛ AWURADE rebɛfa wo wura afiri wo nkyɛn akɔ? Na ɔse: Aane, me nso menim; monyɛ komm!</content>
            <content> </content>
        </verse>
        <verse num="4">
            <content>Na Elia ka kyerɛɛ no sɛ: Elisa, tena ha ɛ, na AWURADE asoma me Yeriko. Na ɔse: Sɛ AWURADE te aseɛ na wo kra te aseɛ yi, merennya wo hɔ. Na wɔkɔɔ Yeriko. </content>
        </verse>
        <verse num="5">
            <content>Na adiyifoɔ mma a wɔwɔ Yeriko no twe baa Elisa nkyɛn bɛka kyerɛɛ no sɛ: Wonim sɛ ɛnnɛ AWURADE bɛfa wo wura afiri wo nkyɛn? Na ɔse: Aane, me nso menim; monyɛ komm!</content>
            <content> </content>
        </verse>
        <verse num="6">
            <content>Na Elia ka kyerɛɛ no sɛ: Tena ha ɛ, AWURADE asoma me Yordan ano. Na ɔse: Sɛ AWURADE te aseɛ na wo kra te aseɛ yi, merennya wo hɔ. Na wɔn baanu no kɔe. </content>
        </verse>
        <verse num="7">
            <content>Na adiyifoɔ mma no mu aduonum kɔ kɔgyinagyinaa wɔn ntentensoɔ akyirikyiri, na wɔn baanu no gyinaa Yordan ano. </content>
        </verse>
        <verse num="8">
            <content> Na Elia faa ne ngusoɔ bobɔ de bɔɔ nsuo no mu, na ɛpae kɔɔ ha ne ha, na wɔn baanu no nam asase pɛsɛɛ so twae.</content>
            <content> </content>
        </verse>
        <verse num="9">
            <content> </content>
            <content> Na ɛbaa sɛ wɔtwaeɛ no, Elia ka kyerɛɛ Elisa sɛ: Bisa deɛ menyɛ mma woɔ ansa na wɔafa me afiri wo nkyɛn akɔ. Na Elisa kaa sɛ: Ma wo honhom abupɛn mmienu mmra me so. </content>
        </verse>
        <verse num="10">
            <content>Na ɔkaa sɛ: Woabisa adeɛ a ɛyɛ den; sɛ wohu me sɛ wɔrefa me afiri wo nkyɛn a, ɛbɛyɛ saa ama wo; na sɛ anyɛ saa a, ɛrenyɛ. </content>
        </verse>
        <verse num="11">
            <content> Na ɛbaa sɛ, wɔnam rekorɔ na wɔrekasa no, hwɛ, ogya teaseɛnam ne ogya apɔnkɔ ba bɛpaee wɔn baanu no ntam, na Elia faa ahum mu foro kɔɔ ɔsoro. </content>
        </verse>
        <verse num="12">
            <content> Na Elisa hwɛe na ɔteaa mu sɛ: M’agya, m’agya! Israel teaseɛnam ne n’apɔnkɔsotefoɔ na ɔrekorɔ no! Na wanhu no bio.</content>
            <content>Na ɔsɔɔ n’atadeɛ mu suanee mu mmienu. </content>
        </verse>
        <verse num="13">
            <content> Na ɔmaa Elia ngusoɔ a ɛfiri ne ho guiɛ no so, na ɔsane bɛgyinaa Yordan ano. </content>
        </verse>
        <verse num="14">
            <content>Na ɔde Elia ngusoɔ a ɛfiri ne ho guiɛ no bɔɔ nsuo no mu kaa sɛ: Ɛhe na AWURADE, Elia Nyankopɔn no ara wɔ? Na ɔbɔɔ nsuo no mu, na ɛpae kɔɔ ha ne ha, na Elisa twae.</content>
            <content> </content>
        </verse>
        <verse num="15">
            <content> </content>
            <content> Na adiyifoɔ mma a wɔwɔ Yeriko a wɔwɔ ntentensoɔ no hunuu no, na wɔkaa sɛ: Elia honhom abɛsi Elisa so. Na wɔba bɛhyiaa no, na wɔkotoo no butuu fam. </content>
        </verse>
        <verse num="16">
            <content>Na wɔka kyerɛɛ no sɛ: Hwɛ, mmarima aduonum a wɔn ho yɛ den wɔ wo nkoa mu, ma wɔnkɔ nkɔhwehwɛ wo wura; na ebia sɛsɛɛ AWURADE honhom ama ne so kɔ de no akɔto mmepɔ no bi so, anaa mmonhwa no bi mu. Na ɔse: Monnsoma! </content>
        </verse>
        <verse num="17">
            <content>Na wɔhyɛɛ no ara maa no yɛɛ no ahometeɛ no, ɔkaa sɛ: Monsoma! Na wɔsomaa mmarima aduonum, na wɔkɔhwehwɛ no nnansa, nanso wɔanhu no. </content>
        </verse>
        <verse num="18">
            <content>Na wɔsane baa ne nkyɛn berɛ a ɔretwɛn wɔ Yeriko. Na ɔka kyerɛɛ wɔn sɛ: Manka mankyerɛ mo sɛ monnkɔ anaa?</content>
            <content> </content>
        </verse>
        <verse num="19">
            <content>Na kuro no mufoɔ no ka kyerɛɛ Elisa sɛ: Hwɛ, kuro yi dabea yɛ fɛ, sɛdeɛ me wura hunu yi; nanso nsuo no nyɛ, na asase no nso awu. </content>
        </verse>
        <verse num="20">
            <content>Na ɔse: Mommrɛ me ayowa foforɔ, na momfa nkyene ngu mu. Na wɔde brɛɛ no. </content>
        </verse>
        <verse num="21">
            <content>Na ɔfirii adi kɔɔ nsuo aniwa no ho, na ɔkɔhwiee nkyene no guu mu hɔ, na ɔkaa sɛ: Sɛ AWURADE seɛ nie: Masa nsuo yi yadeɛ, owuo anaa apɔn biara remfiri mu hɔ mma bio. </content>
        </verse>
        <verse num="22">
            <content>Na nsuo no yɛɛ yie de bɛsi nnɛ da yi, sɛdeɛ Elisa kaeɛ no.</content>
            <content> </content>
        </verse>
        <verse num="23">
            <content>Na ɔfirii hɔ foro kɔɔ Betel; na ɔreforo akɔ ɔkwan no soɔ no, mmɔfra nketewa bi firii kuro no mu ba bɛgoroo ne ho ka kyerɛɛ no sɛ: Atipa, foro bra ɛ, atipa, foro bra ɛ! </content>
        </verse>
        <verse num="24">
            <content>Ɛnna ɔdanee ne ho, na ɔhunuu wɔn no, ɔde AWURADE din domee wɔn. Na asisirebereɛ mmienu firi kwaeɛ no mu ba bɛtetee wɔn mu mmɔfra aduanan mmienu. </content>
        </verse>
        <verse num="25">
            <content> Na ɔfiri hɔ kɔɔ Bepɔ Karmel ho, na ɔfirii hɔ nso sane baa Samaria.</content>
        </verse>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 14.21-22; Yoh 3.16</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Deut 21.17 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Gye 5.24</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 13.14</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 2 Ah 2.8</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 2 Ah 2.5, 7; Luk 1.17 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 4.25</content>
        </note>
    </chapter>
    <chapter num="3">
        <verse num="1">
            <content> </content>
            <content> Na Ahab ba Yehoram bɛdii Israel so hene Samaria, Yudahene Yehosafat afe a ɛtɔ so dunwɔtwe so; na ɔdii hene mfeɛ dummienu. </content>
        </verse>
        <verse num="2">
            <content> Na ɔyɛɛ AWURADE ani so bɔne deɛ, nanso na ɛnte sɛ n’agya ne ne na deɛ no; na ɔyii Baal honi a n’agya yɛeɛ no hɔ. </content>
        </verse>
        <verse num="3">
            <content> Nanso ɔbataa Nebat ba Yeroboam a ɔmaa Israel yɛɛ bɔne no bɔne ho, na wansane amfiri ho.</content>
            <content> </content>
        </verse>
        <verse num="4">
            <content>Na Moabhene Mesa yɛ nnwanyɛnfoɔ, na ɔmaa Israel hene nnwanten mma mpemha ne adwennini mpemha ho nwi. </content>
        </verse>
        <verse num="5">
            <content>Na Ahab wuiɛ no, Moabhene tee Israel hene anim atua. </content>
        </verse>
        <verse num="6">
            <content>Na Ɔhene Yehoram firii Samaria da no ara, na ɔkɔkanee Israel nyinaa. </content>
        </verse>
        <verse num="7">
            <content> Na ɔkɔe, na ɔsoma ma wɔkɔɔ Yudahene Yehosafat nkyɛn sɛ: Moabhene ate m’anim atua, na wo ne me bɛkɔ ne Moab akɔko anaa? Na ɔse: Mɛkɔ, mete sɛ wo, me man te sɛ wo man, m’apɔnkɔ te sɛ w’apɔnkɔ. </content>
        </verse>
        <verse num="8">
            <content>Na ɔkaa sɛ: Ɔkwan bɛn so na yɛbɛfa akorɔ? Na ɔse: Edom serɛ so kwan no.</content>
            <content> </content>
        </verse>
        <verse num="9">
            <content>Ɛnna Israel hene, Yuda hene ne Edomhene sii mu kɔeɛ; na wɔtwaa nnanson kwan, na nsuo nni hɔ mma dɔm no ne mmoa a wɔdi wɔn akyire. </content>
        </verse>
        <verse num="10">
            <content>Na Israel hene kaa sɛ: Ao, AWURADE afrɛ ahemfo baasa yi ahyia sɛ wɔde wɔn rekɔhyɛ Moab nsa. </content>
        </verse>
        <verse num="11">
            <content> Na Yehosafat se: AWURADE diyifoɔ bi nni ha a yɛbɛkɔ ne nkyɛn akɔbisa AWURADE? Na Israel hene nkoa mu baako buaa sɛ: Ɛha na Safat ba Elisa a ɔhwiee nsuo guu Elia nsa soɔ no wɔ. </content>
        </verse>
        <verse num="12">
            <content>Na Yehosafat kaa sɛ: Ampa, ɔyɛ AWURADE diyifoɔ kɛseɛ. Ɛnna Israel hene ne Yehosafat ne Edomhene siane kɔɔ ne nkyɛn.</content>
            <content> </content>
        </verse>
        <verse num="13">
            <content>Na Elisa ka kyerɛɛ Israel hene no sɛ: Ɛdeɛn na me ne wo wɔ yɛ? Kɔ w’agya adiyifoɔ ne wo na adiyifoɔ no nkyɛn! Na Israel hene ka kyerɛɛ no sɛ: Dabi, na AWURADE afrɛ ahemfo baasa yi ahyia sɛ ɔde wɔn rekɔhyɛ Moab nsa. </content>
        </verse>
        <verse num="14">
            <content> Na Elisa kaa sɛ: Sɛ asafo AWURADE a megyina n’anim te aseɛ yi, sɛ ɛnyɛ Yudahene Yehosafat anim na mehwɛ a, anka merenhwɛ wo na mahu wo. </content>
        </verse>
        <verse num="15">
            <content>Na afei momfa sankubɔni mmrɛ me. Na sankubɔni no rebɔ no, AWURADE nsa baa ne so, </content>
        </verse>
        <verse num="16">
            <content>na ɔkaa sɛ: Sɛ AWURADE seɛ nie: Mɛma nsuo ahyɛ amena a emu aweɛ yi ma. </content>
        </verse>
        <verse num="17">
            <content>Na sɛ AWURADE seɛ nie: Morenhunu mframa na morenhunu osuo, nanso nsuo bɛyɛ bonhwa yi ma; na moanom, mo ne mo nantwikuo ne mo mmoa. </content>
        </verse>
        <verse num="18">
            <content>Na yei nso yɛ mmrɛ wɔ AWURADE ani so, na ɔbɛyi Moab nso ahyɛ mo nsa. </content>
        </verse>
        <verse num="19">
            <content>Na mobɛbubu wɔn nkuro akɛseɛ ho afasuo, na moafa nkuro a ɛyɛ fɛ nyinaa, na moabubu wɔn nkuro akɛseɛ nyinaa, na moasisi nsuo aniwa nyinaa, na mode aboɔ asɛe mfu pa nyinaa. </content>
        </verse>
        <verse num="20">
            <content>Na anɔpa a wɔrebɔ aduane afɔdeɛ no, hwɛ, nsuo firii Edom kwan so bae, na nsuo no yɛɛ asase no ma.</content>
            <content> </content>
        </verse>
        <verse num="21">
            <content>Na Moabfoɔ nyinaa tee sɛ ahemfo no reforo aba ne wɔn abɛko no, wɔfrɛfrɛɛ wɔn a wɔbɛtumi amia amiadeɛ nyinaa, ɛfiri mmɔfra so de kɔsi mpanimfoɔ so, na wɔbɛgyinaa ɛhyeɛ so. </content>
        </verse>
        <verse num="22">
            <content>Na wɔsɔree anɔpatutu a owia repue nsuo no soɔ no, Moabfoɔ hunuu nsuo no agya nohoa sɛ ɛbere sɛ mogya, </content>
        </verse>
        <verse num="23">
            <content>na wɔkaa sɛ: Mogya nie! Ahemfo no ne wɔn ho adi nnɔmmata akunkum wɔn ho, na afei, Moabfoɔ, monkɔfa asadeɛ! </content>
        </verse>
        <verse num="24">
            <content>Na wɔbaa Israel nsraban mu no, Israel sɔre kunkumm Moabfoɔ, na wɔdwanee wɔn anim, na wɔtaa wɔn kɔkunkumm Moabfoɔ. </content>
        </verse>
        <verse num="25">
            <content> Na nkuro no, wɔdwirii, na mfu pa nyinaa, wɔtotoo aboɔ guguu so mmaako mmaako kɔsii sɛ ɛso kataeɛ, na wɔsisii nsuo aniwa nyinaa, na wɔbubuu nnua pa nyinaa; gye Kir-haraset na wɔgyaa n’aboɔ, na ntɔmmoɔtofoɔ kɔtwaa ho hyiae bɔɔ no. </content>
        </verse>
        <verse num="26">
            <content>Na Moabhene hunuu sɛ ɛdɔm no ano ayɛ den papa ama no no, ɔfaa mmarima ahanson a wɔtwe nkrantɛ kaa ne ho, sɛ ɔrete mu akɔ Edomhene ho, nanso wɔantumi. </content>
        </verse>
        <verse num="27">
            <content>Ɛnna ɔfaa n’abakan a anka ɔbɛsi n’ananmu adi hene no, na ɔde no bɔɔ ɔhyeɛ afɔdeɛ ɔfasuo no so. Na abufuo kɛseɛ baa Israel mu, na wɔfirii ne ho sane baa wɔn asase so.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 1.17 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 1 Ah 16.32</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 1 Ah 12.30</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ah 22.4</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: 1 Ah 22.5, 7; 19.19, 21</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: 1 Ah 18.15; Dwom 15.4</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 3.19</content>
        </note>
    </chapter>
    <chapter num="4">
        <verse num="1">
            <content>Na adiyifoɔ mma no mu baako yere teaa mu ka kyerɛɛ Elisa sɛ: W’akoa, me kunu, awu, na wo ara wonim sɛ na w’akoa suro AWURADE; na ɔkafoɔ aba rebɛfa me mma baanu akɔyɛ ne nkoa. </content>
        </verse>
        <verse num="2">
            <content> Na Elisa bisaa no sɛ: Ɛdeɛn na menyɛ memma woɔ? Kyerɛ me ɛ, ɛdeɛn na wowɔ wɔ efie? Na ɔbuaa sɛ: W’afenaa nni hwee fie, gye ngo ahina baako pɛ. </content>
        </verse>
        <verse num="3">
            <content>Na Elisa kaa sɛ: Firi adi kɔfemfɛm nhina wɔ wɔn a wɔtete bɛn woɔ nyinaa nkyɛn, nhina hunu, ma no nnɔɔso. </content>
        </verse>
        <verse num="4">
            <content>Na sɛ woba mu a, to wo ne wo mma no pono mu, na hwiehwie gu nhina no nyinaa mu, na fa deɛ ayɛ ma no sisi nkyɛn. </content>
        </verse>
        <verse num="5">
            <content>Na ɔfirii ne nkyɛn kɔe, na ɔkɔtoo ne ho ne ne mma pono mu. Wɔn deɛ, wɔde nhina no brɛɛ no, na ɔno nso hwiehwie guguu mu. </content>
        </verse>
        <verse num="6">
            <content>Na ɛbaa sɛ nhina no yeyɛɛ amaama no, ɔka kyerɛɛ ne ba sɛ: Fa ahina bi brɛ me bio! Na ɔka kyerɛɛ no sɛ: Ahina biara nni hɔ bio; na ngo no twae. </content>
        </verse>
        <verse num="7">
            <content>Ɛnna ɔba bɛka kyerɛɛ Nyankopɔn nipa no. Na ɔkaa sɛ: Kɔ na kɔtɔn ngo no, na fa tua wo ka, na wo ne wo mma nni deɛ aka no ntena ase.</content>
            <content> </content>
        </verse>
        <verse num="8">
            <content> </content>
            <content> Na da bi Elisa sene kɔɔ Sunem. Na ɔbaa ɔdefoɔ bi wɔ hɔ a ɔhyɛɛ no ma ɔdidiiɛ. Na daa ɔretwam a, ɔmane hɔ kɔdidi. </content>
        </verse>
        <verse num="9">
            <content>Na ɔka kyerɛɛ ne kunu sɛ: Hwɛ, mahunu sɛ Nyankopɔn nipa kronkron ne oyi a ɔbɛsene yɛn nkyɛn daa yi; </content>
        </verse>
        <verse num="10">
            <content>ma yɛnyɛ abansoro fasuo mu pia ketewa bi, na yɛmfa mpadua, ɛpono, adwa ne kaneadua nsisi hɔ mma no, na sɛ ɔba yɛn nkyɛn a, wamane akɔ hɔ.</content>
            <content> </content>
        </verse>
        <verse num="11">
            <content>Na da bi ɔbaa hɔ, na ɔmane kɔɔ abansoro pia no mu kɔdaa hɔ. </content>
        </verse>
        <verse num="12">
            <content>Na ɔka kyerɛɛ n’abɔfra Gehasi sɛ: Kɔfrɛ Sunemni no bra! Na ɔkɔfrɛɛ no bae, na ɔbɛgyinaa n’anim. </content>
        </verse>
        <verse num="13">
            <content>Na Elisa ka kyerɛɛ Gehasi sɛ: Bisa no sɛ: Hwɛ, wode ɔhaw yi nyinaa aha wo ho ama yɛn: Ɛdeɛn na yɛnyɛ mma woɔ? Wowɔ asɛm bi a wɔnkɔka nkyerɛ ɔhene anaa ɔsafohene? Na ɔse: Me deɛ, mete me nkurɔfoɔ mu. </content>
        </verse>
        <verse num="14">
            <content>Na ɔbisaa sɛ: Gehasi, ɛdeɛn na wɔnyɛ mma no? Na Gehasi kaa sɛ: Ampa, ɔnni ba, na ne kunu nso anyini. </content>
        </verse>
        <verse num="15">
            <content>Na Elisa kaa sɛ: Frɛ no! Na ɔfrɛɛ no, na ɔbɛgyinaa ɛpono ano. </content>
        </verse>
        <verse num="16">
            <content> Na ɔkaa sɛ: Afeda sɛsɛberɛ yi mu no, wobɛwo ɔba. Na ɔse: Nyɛ saa, me wura, Nyankopɔn nipa, nni atorɔ nkyerɛ w’afenaa. </content>
        </verse>
        <verse num="17">
            <content>Nanso ɔbaa no nyinsɛnee, na ɔwoo ɔbabarima afeda no mu, berɛ a Elisa ka kyerɛɛ no no mu.</content>
            <content> </content>
        </verse>
        <verse num="18">
            <content>Na abɔfra no nyinii. Na da bi ɔfirii adi kɔɔ n’agya nkyɛn wɔ ayutwafoɔ nkyɛn. </content>
        </verse>
        <verse num="19">
            <content>Na ɔka kyerɛɛ n’agya sɛ: Me ti, me ti! Na agya no ka kyerɛɛ aberanteɛ bi sɛ: Ma no so kɔma ne na. </content>
        </verse>
        <verse num="20">
            <content>Na ɔmaa no so de no brɛɛ ne na; na ɔde no tenaa ne srɛ so kɔsii awigyina, na ɔwui. </content>
        </verse>
        <verse num="21">
            <content>Na ɔforo de no kɔtoo Nyankopɔn nipa no mpa no so, na ɔtoo ɛpono no mu na ɔfirii adi. </content>
        </verse>
        <verse num="22">
            <content>Na ɔkɔfrɛɛ ne kunu sɛ: Mesrɛ wo, soma mmeranteɛ no mu baako ne mfunumu abereɛ no mu baako brɛ me, na mentutu mmirika menkɔ Nyankopɔn nipa no nkyɛn na memmra. </content>
        </verse>
        <verse num="23">
            <content>Na ɔbisaa no sɛ: Adɛn nti na wopɛ sɛ wokɔ ne nkyɛn nnɛ yi? Ɛnyɛ ɔsrane foforɔ, na ɛnyɛ homeda. Na ɔbaa no kaa sɛ: Ɛnyɛ hwee. </content>
        </verse>
        <verse num="24">
            <content>Na ɔhyehyɛɛ afunumubereɛ no, na ɔka kyerɛɛ n’abɔfra no sɛ: Ka no kɔ ara, ngo ammirikatuo no mu, gye sɛ meka mekyerɛ wo ansa. </content>
        </verse>
        <verse num="25">
            <content> Na ɔsii mu, na ɔbɛduruu Nyankopɔn nipa no nkyɛn Karmel bepɔ so. Na ɛbaa sɛ, Nyankopɔn nipa no hunuu no akyirikyiri no, ɔka kyerɛɛ n’abɔfra Gehasi sɛ: Hwɛ, Sunemni no nie. </content>
        </verse>
        <verse num="26">
            <content>Afei tu mmirika kɔhyia no, na bisa no sɛ: Wo ho yɛ anaa? Wo kunu ho yɛ anaa? Abɔfra no nso ho yɛ anaa? Na ɔbuaa sɛ: Ɛyɛ. </content>
        </verse>
        <verse num="27">
            <content>Na ɔduruu Nyankopɔn nipa no nkyɛn bepɔ no soɔ no, ɔbɛsosɔɔ ne nan. Na Gehasi twe pinii sɛ ɔrebɛsum no. Na Nyankopɔn nipa no kaa sɛ: Gyaa no, na ne kra werɛ aho wɔ ne mu, nanso AWURADE de ahunta me, na wanka ankyerɛ me. </content>
        </verse>
        <verse num="28">
            <content> Na ɔbaa no kaa sɛ: Mebɛsrɛɛ me wura hɔ ɔba? Manka sɛ: Nnaadaa me anaa! </content>
        </verse>
        <verse num="29">
            <content> Ɛnna ɔka kyerɛɛ Gehasi sɛ: Bɔ abɔsoɔ, na fa me poma kura na kɔ; woto obi a, nkyea no, nso obiara kyea wo a, nnye no so; na fa me poma yi kɔto abɔfra no anim. </content>
        </verse>
        <verse num="30">
            <content>Na abɔfra no na kaa sɛ: Sɛ AWURADE te aseɛ na wo kra te aseɛ yi, merennya wo hɔ. Ɛnna ɔsɔre dii n’akyi. </content>
        </verse>
        <verse num="31">
            <content>Na Gehasi dii wɔn anim kɔe, na ɔde poma no kɔtoo abɔfra no anim; nanso wante nne biara, na wanhunu nkwa ho nsɛnkyerɛnneɛ biara. Na ɔsane kɔhyiaa no, na ɔka kyerɛɛ no sɛ: Abɔfra no nnyaneeɛ.</content>
            <content> </content>
        </verse>
        <verse num="32">
            <content>Na Elisa duruu fie hɔ no, ɔhunuu sɛ, abɔfra no awu da ne mpa so. </content>
        </verse>
        <verse num="33">
            <content> Ɛnna ɔkɔɔ mu, na ɔtoo wɔn baanu pono mu, na ɔbɔɔ AWURADE mpaeɛ. </content>
        </verse>
        <verse num="34">
            <content> Na ɔforo kɔbutuu abɔfra no so, na ɔde n’ano butuu n’ano, na ɔde n’ani butuu n’ani so, na ɔde ne nsam totoo ne nsam, na ɔponoo ne mu, abɔfra no so, na abɔfra no honam yɛɛ hye. </content>
        </verse>
        <verse num="35">
            <content>Ɛnna ɔsane ba bɛnantee ɛdan no mu dii hɔ akɔneaba. Na ɔforo kɔɔ bio kɔponoo ne mu wɔ ne so: Ɛnna abɔfra no nwansii mprɛnson, na abɔfra no buee n’ani.</content>
            <content> </content>
        </verse>
        <verse num="36">
            <content> </content>
            <content> Na ɔfrɛɛ Gehasi sɛ: Frɛ Sunemni no! Na ɔfrɛɛ no, na ɔbaa ne nkyɛn. Na ɔkaa sɛ: Fa wo ba no! </content>
        </verse>
        <verse num="37">
            <content>Ɛnna ɔba bɛhwee ne nan ase kotoo no butuu fam, na ɔfaa ne ba no firii adi.</content>
            <content> </content>
        </verse>
        <verse num="38">
            <content>Na Elisa sane baa Gilgal. Na ɛkɔm aba asase no so, na adiyifoɔ mma no tete n’anim. Na ɔka kyerɛɛ n’abɔfra sɛ: Fa ɛsɛnkɛseɛ si so noa aduane ma adiyifoɔ mma no. </content>
        </verse>
        <verse num="39">
            <content>Na ɔbaako firi kɔɔ wiram sɛ ɔrekɔtete fan, na ɔkɔhunuu wiram homa bi, na ɔtetee so wiram ɛferɛ ne ntoma ma, na ɔba bɛtwitwaa mu guu ɛsɛn a aduane wɔ mu no mu; nso na ɔnnim n’adeban. </content>
        </verse>
        <verse num="40">
            <content>Ɛnna wɔhwie maa nnipa no sɛ wɔnni. Na wɔredi aduane no bie no, wɔteaa mu sɛ: Awuduro wɔ ɛsɛne no mu, Onyame nipa! Na wɔantumi anni. </content>
        </verse>
        <verse num="41">
            <content>Na ɔkaa sɛ: Ɛnneɛ momfa esiam mmra. Na ɔde guu ɛsɛn no mu, na ɔkaa sɛ: Hwie ma nkurɔfoɔ no na wɔnni. Na biribi bɔne bi nni ɛsɛn no mu bio.</content>
            <content> </content>
        </verse>
        <verse num="42">
            <content>Na ɔbarima bi nso firi Baal-salisa bae, na ɔbrɛɛ Nyankopɔn nipa no aba a ɛdi kan paanoo, atokoɔ paanoo aduonu ne ayuo foforɔ a wɔnhwaneeɛ. Na ɔkaa sɛ: Fa ma nkurɔfoɔ no na wɔnni. </content>
        </verse>
        <verse num="43">
            <content> Na ne somfoɔ no bisaa sɛ: Ɛdeɛn? Memfa yei mensi nnipa ɔha anim anaa? Na ɔkaa bio sɛ: Fa ma nkurɔfoɔ no na wɔnni. Na sɛ AWURADE seɛ nie: Wɔbɛdi na wɔagya bi. </content>
        </verse>
        <verse num="44">
            <content> Ɛnna ɔde sii wɔn anim; na wɔdii, na wɔgyaa bi, sɛdeɛ AWURADE asɛm no teɛ no.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: 1 Ah 17.12</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Yos 19.18 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Gye 18.10, 14</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 2.25</content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: 2 Ah 4.16</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Luk 10.4</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Aso 9.40</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: 1 Ah 17.21</content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: Luk 7.15; Heb 11.35 </content>
        </note>
        <note kind="CROSS_REFERENCES">
            <content kind="REF_VERSE_START">43</content>
            <content>: Yoh 6.9; Mat 15.33</content>
        </note>
        <note kind="CROSS_REFERENCES">
            <content kind="REF_VERSE_START">44</content>
            <content>: Mat 16.9-10</content>
        </note>
    </chapter>
    <chapter num="5">
        <verse num="1">
            <content>Na Siriahene sahene Naaman yɛ onipa titire wɔ ne wura anim, na ɔwɔ animuonyam, ɛfiri sɛ ɔno so na AWURADE nam gyee Siria; na onipa no yɛ dɔmmarima a ɔtumi ne ho, nso na ɔyare kwata. </content>
        </verse>
        <verse num="2">
            <content>Na Siria asafo no mu bi akɔto ahyɛ Israelfoɔ so afa abaayewa kumaa bi dommum aba; na ɔsom Naaman yere. </content>
        </verse>
        <verse num="3">
            <content>Na ɔka kyerɛɛ n’awuraa sɛ: Aa, sɛ anka me wura wɔ odiyifoɔ a ɔwɔ Samaria no anim a, ɛnneɛ anka ɔbɛsa ne kwata yi ama no. </content>
        </verse>
        <verse num="4">
            <content>Ɛnna ɔkɔ kɔka kyerɛɛ ne wura sɛ: Sɛɛ ne sɛɛ na abaayewa a ɔfiri Israel asase soɔ no ka. </content>
        </verse>
        <verse num="5">
            <content>Na Siriahene no kaa sɛ: Kɔ na bra, na mɛtwerɛ Israel hene no nwoma.</content>
            <content>Na ɔsii mu kɔe, na ɔfaa dwetɛ dwetikɛseɛ du ne sika nnwetɛbena mpemnsia ne ntadeɛ nsakyeraho du kurae. </content>
        </verse>
        <verse num="6">
            <content>Na ɔde nwoma no brɛɛ Israel hene sɛ: Sɛ nwoma yi ka wo nsa a, hwɛ, masoma m’akoa Naaman aba wo nkyɛn sɛ sa ne kwata no ma no. </content>
        </verse>
        <verse num="7">
            <content> Na ɛbaa sɛ, Israel hene kenkan nwoma no, ɔsunsuanee ne ntadeɛ mu kaa sɛ: Onyankopɔn ne me na makum na mama nkwa, sɛ oyi resoma ama wɔaba me nkyɛn sɛ mensa obi kwata yi? Ampa, monhwɛ nhunu sɛ, asɛm na ɔrepɛ me.</content>
            <content> </content>
        </verse>
        <verse num="8">
            <content>Na Nyankopɔn nipa Elisa tee sɛ Israel hene asunsuane ne ntadeɛ mu no, ɔsoma maa wɔkɔɔ ɔhene no nkyɛn sɛ: Adɛn nti na woasunsuane wo ntadeɛ mu? Ma no mmra me nkyɛn ɛ, na ɔnhunu sɛ odiyifoɔ bi wɔ Israel. </content>
        </verse>
        <verse num="9">
            <content>Ɛnna Naaman ne n’apɔnkɔ ne ne nteaseɛnam ba bɛgyinaa Elisa fie pono akyi. </content>
        </verse>
        <verse num="10">
            <content>Na Elisa somaa ɔbɔfoɔ maa no kɔɔ ne nkyɛn sɛ: Kɔ na kɔdware mprɛnson Yordan mu, na wo honam bɛsane aba wo ho, na wo ho afi. </content>
        </verse>
        <verse num="11">
            <content>Ɛnna Naaman bo fuiɛ, na ɔsii mu kɔe, kaa sɛ: Hwɛ, mesusuu sɛ: Fire na ɔbɛfiri aba abɛgyina hɔ abɔ AWURADE ne Nyankopɔn din, na ɔde ne nsa asra hɔ, na wasa kwata no. </content>
        </verse>
        <verse num="12">
            <content>Damasko nsubɔntene Abana ne Parpar nyɛ nsene Israel nsuo nyinaa? Anka merennware mu na me ho mfi anaa? Na ɔdanee ne ho de abufuo sii mu. </content>
        </verse>
        <verse num="13">
            <content>Na ne nkoa twe pinii bɛka kyerɛɛ no sɛ: M’agya, sɛ ade kɛseɛ bi na odiyifoɔ no ka kyerɛɛ wo a, anka worenyɛ anaa? Na nkantom sɛ waka akyerɛ wo sɛ: Kɔdware na wo ho mfi! </content>
        </verse>
        <verse num="14">
            <content> Ɛnna ɔsiane de ne ho kɔbɔɔ Yordan mu mprɛnson, sɛdeɛ Nyankopɔn nipa asɛm no teɛ no; na ne honam sane baa mu sɛ abɔfra ketewa honam, na ne ho firiiɛ.</content>
            <content> </content>
        </verse>
        <verse num="15">
            <content> </content>
            <content> Na ɔsane baa Nyankopɔn nipa no nkyɛn, ɔno ne n’asafo nyinaa, na ɔba bɛgyinaa n’anim kaa sɛ: Hwɛ, mahunu sɛ Onyankopɔn bi nni asase biara so sɛ Israel nko, na afei gye akyɛdeɛ yi w’akoa nsam. </content>
        </verse>
        <verse num="16">
            <content>Na ɔse: Sɛ AWURADE a megyina n’anim te aseɛ yi, merennye hwee. Na ɔhyɛɛ no sɛ ɔnnye, nanso wampene. </content>
        </verse>
        <verse num="17">
            <content>Na Naaman kaa sɛ: Sɛ ɛnte saa a, ma wɔmfa dɔteɛ a mfunumupɔnkɔ mmienu bɛtumi asoa mma w’akoa, na w’akoa remmɔ ɔhyeɛ afɔdeɛ anaa afɔdeɛ biara mma onyame biara bio sɛ AWURADE nko. </content>
        </verse>
        <verse num="18">
            <content> Asɛm yi mu nko na AWURADE mfa nkyɛ w’akoa, sɛ me wura rekɔ Rimon fie akɔsɔre hɔ, na ɔtwere me nsa soɔ, na mekoto Rimon fie. Sɛ mekoto Rimon fie a, AWURADE mfa nkyɛ w’akoa, asɛm yi mu. </content>
        </verse>
        <verse num="19">
            <content>Na ɔka kyerɛɛ no sɛ: Kɔ asomdwoeɛ mu.</content>
            <content>Na Naaman firii ne nkyɛn kɔɔ kwantiaa bi. </content>
        </verse>
        <verse num="20">
            <content>Na Nyankopɔn nipa Elisa abɔfra Gehasi kaa sɛ: Hwɛ, me wura agyaa Siriani Naaman yi, sɛ wannye deɛ ɔde baeɛ no ne nsam; sɛ AWURADE te aseɛ yi, mɛtu mmirika mati no makɔgye ne hɔ biribi. </content>
        </verse>
        <verse num="21">
            <content>Na Gehasi tii Naaman. Na Naaman hunuu sɛ obi de mmirika di n’akyire no, ɔfiri teaseɛnam no mu sii fam bɛhyiaa no kaa sɛ: Asomdwoeɛ mu anaa? </content>
        </verse>
        <verse num="22">
            <content>Na ɔse: Asomdwoeɛ mu. Me wura asoma me sɛ: Hwɛ, seesei mmeranteɛ baanu a wɔfiri adiyifoɔ mma no mu firi Efraim bepɔ so aba me nkyɛn, mesrɛ wo, ma wɔn dwetɛ talente baako ne ntadeɛ nsakyeraho mmienu. </content>
        </verse>
        <verse num="23">
            <content>Na Naaman kaa sɛ: Pene na gye talente mmienu. Na ɔhyɛɛ no, na ɔkyekyeree dwetɛ talente mmienu no mmoa mmienu ne ntadeɛ nsakyeraho mmienu no, na ɔde soaa ne mmeranteɛ mu baanu, na wɔsoa dii n’anim. </content>
        </verse>
        <verse num="24">
            <content>Na ɔduruu kokoɔ no ho no, ɔgyee wɔn nsam, na ɔde kɔguu fie, na ɔgyaa mmarima no kwan maa wɔkɔe. </content>
        </verse>
        <verse num="25">
            <content>Na ɔno deɛ, ɔba bɛgyinaa ne wura anim. Na Elisa bisaa no sɛ: Gehasi, ɛhe na wofire? Na ɔse: W’akoa nkɔɔ baabiara! </content>
        </verse>
        <verse num="26">
            <content>Na ɔbisaa no sɛ: M’akoma ne wo ankɔ berɛ a ɔbarima no danee ne ho firii ne teaseɛnam mu bɛhyiaa woɔ no anaa? Berɛ a wɔgye dwetɛ na wɔgye ntadeɛ ne ngo nnua ne bobe nturo ne nnwan ne anantwie ne nkoa ne mfenaa nie? </content>
        </verse>
        <verse num="27">
            <content>Na Naaman kwata no bɛfam wo ne w’asefoɔ ho daa. Na ɔfirii n’anim firii adie, na kwata ayɛ no fitaa sɛ sukyerɛmma.</content>
        </verse>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ah 20.7</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Luk 4.27</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 2 Ah 5.5 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 2 Ah 7.2</content>
        </note>
    </chapter>
    <chapter num="6">
        <verse num="1">
            <content>Na adiyifoɔ mma no ka kyerɛɛ Elisa sɛ: Hwɛ, w’anim ha a yɛteɛ yi yɛ hiahiaa papa ma yɛn. </content>
        </verse>
        <verse num="2">
            <content>Ma yɛnkɔ Yordan ano na yɛnkɔfa mpuna mmaako mmaako mfiri hɔ, na yɛnsiesie baabi wɔ hɔ ntena hɔ. Na ɔse: Monkɔ ɛ! </content>
        </verse>
        <verse num="3">
            <content>Na ɔbaako kaa sɛ: Pene na ɛne wo nkoa nkɔ. Na ɔbuaa sɛ: Me nso mɛkɔ. </content>
        </verse>
        <verse num="4">
            <content>Na ɔne wɔn sii mu kɔe. Na wɔduruu Yordan ano no, wɔbubuu nnua no. </content>
        </verse>
        <verse num="5">
            <content>Na ɔbaako rebu dua no, n’akuma no ti firi tɔɔ nsuo mu. Na ɔteaa mu sɛ: Ao, me wura! Wɔkɔfɛmee oo. </content>
        </verse>
        <verse num="6">
            <content>Na Nyankopɔn nipa no bisaa sɛ: Ɛhe na ɛtɔeɛ? Na ɔkyerɛɛ no hɔ. Na ɔtwaa dua bi too hɔ, na dadeɛ no bɛtɛɛ ani. </content>
        </verse>
        <verse num="7">
            <content>Na ɔkaa sɛ: Ma so fa! Na ɔtenee ne nsa fae.</content>
            <content> </content>
        </verse>
        <verse num="8">
            <content>Na Siriahene ne Israel bɛdii ako; na ɔne ne nkoa tuu agyina sɛ: Ɛha ne ha na mɛbɔ me nsraban. </content>
        </verse>
        <verse num="9">
            <content>Na Nyankopɔn nipa no soma maa wɔkɔɔ Israel hene nkyɛn sɛ: Hwɛ yie, na wɔamfa saa bea yi so, ɛfiri sɛ ɛhɔ na Siriafoɔ nam reba. </content>
        </verse>
        <verse num="10">
            <content>Na Israel hene soma maa wɔkɔɔ faako a Nyankopɔn nipa no ka kyerɛɛ no na ɔtuu no ɛho foɔ no hɔ, na ɔsraa hɔ, ɛnyɛ prɛko na ɛnyɛ mprenu nso.</content>
            <content> </content>
        </verse>
        <verse num="11">
            <content>Ɛnna Siriahene akoma peree no asɛm yi ho; na ɔfrɛɛ ne nkoa ka kyerɛɛ wɔn sɛ: Morenkyerɛ me yɛn mu deɛ ɔwɔ Israel hene afa? </content>
        </verse>
        <verse num="12">
            <content>Na ne nkoa no mu baako kaa sɛ: Me wura Ɔhene, ɛnte saa, na mmom Odiyifoɔ Elisa a ɔwɔ Israel no na ɔka nsɛm a woka no wo dabekyire no kyerɛ Israel hene. </content>
        </verse>
        <verse num="13">
            <content>Na ɔse: Monkɔ nkɔsra baabi a ɔwɔ, na mensoma mma wɔnkɔfa no mmra. Na wɔkyerɛɛ no sɛ: Hwɛ, ɔwɔ Dotan. </content>
        </verse>
        <verse num="14">
            <content>Ɛnna ɔsomaa apɔnkɔ ne nteaseɛnam ne dɔm kɛseɛ kɔɔ hɔ, na wɔduruu anadwo, na wɔbɛtwaa kuro no ho hyiae.</content>
            <content> </content>
        </verse>
        <verse num="15">
            <content>Na Nyankopɔn nipa no somfoɔ tuaa nhema sɛ ɔresɔre afiri adie no, na hwɛ, ɛdɔm ne apɔnkɔ ne nteaseɛnam atwa kuro no ho ahyia. Na n’abɔfra no ka kyerɛɛ no sɛ: Ao, me wura, yɛbɛyɛ dɛn? </content>
        </verse>
        <verse num="16">
            <content> Na ɔse: Nsuro, na wɔn a wɔka yɛn ho dɔɔso sene wɔn a wɔka wɔn ho no. </content>
        </verse>
        <verse num="17">
            <content>Na Elisa bɔɔ mpaeɛ sɛ: AWURADE, bue n’ani na ɔnhunu! Na AWURADE buee aberanteɛ no ani, no ɔhunui, na hwɛ, ogya apɔnkɔ ne nteaseɛnam ayɛ bepɔ no so ma atwa Elisa ho ahyia. </content>
        </verse>
        <verse num="18">
            <content> Ɛnna Siriafoɔ siane baa ne so, na Elisa bɔɔ AWURADE mpaeɛ sɛ: Mesrɛ wo, fa anifira bɔ dɔm yi; na ɔde anifira bɔɔ wɔn, sɛdeɛ Elisa asɛm no teɛ no. </content>
        </verse>
        <verse num="19">
            <content>Na Elisa ka kyerɛɛ wɔn sɛ: Ɛnyɛ ɔkwan nie, na ɛnyɛ kuro no nie, monni m’akyi, na memfa mo nkɔ ɔbarima a morehwehwɛ no no nkyɛn. Na ɔde wɔn kɔɔ Samaria.</content>
            <content> </content>
        </verse>
        <verse num="20">
            <content>Na ɛbaa sɛ wɔduruu Samaria no, Elisa bɔɔ mpaeɛ sɛ: AWURADE, bue wɔn ani, na wɔnhunu; na AWURADE buee wɔn ani, na wɔhunui, na hwɛ, na wɔwɔ Samaria mfimfini. </content>
        </verse>
        <verse num="21">
            <content>Na Israel hene hunuu wɔn no, ɔbisaa Elisa sɛ: M’agya, memmobɔ wɔn anaa? </content>
        </verse>
        <verse num="22">
            <content> Na ɔbuaa sɛ: Dabi, mmobɔ wɔn. Deɛ wode wo nkrantɛ ne wo tadua afa no dommum no na wobɔ no. Fa aduane ne nsuo sisi wɔn anim na wɔnni na wɔnnom, na wɔnkɔ wɔn wura nkyɛn. </content>
        </verse>
        <verse num="23">
            <content>Na ɔtoo ɛpono kɛseɛ maa wɔn; na wɔdidiiɛ na wɔnomeeɛ no, ɔgyaa wɔn kwan, na wɔsii mu kɔɔ wɔn wura nkyɛn. Na Siria fomfafoɔ asafo no antoa so amma Israel asase so bio.</content>
            <content> </content>
        </verse>
        <verse num="24">
            <content>Na ɛno akyiri no Siriahene Ben-hadad boaa ne dɔm nyinaa ano hyiae, na ɔforo ba bɛtuaa Samaria. </content>
        </verse>
        <verse num="25">
            <content>Na ɛkɔm kɛseɛ baa Samaria, na hwɛ, wɔkaa wɔn hyɛɛ mu ara de kɔsii sɛ wɔtɔn afunumu ti gyee nnwetɛbena aduɔwɔtwe, na mmuruburo bini kab abupɛn nnan mu baako gyee nnwetɛbena nnum </content>
        </verse>
        <verse num="26">
            <content>Na Israel hene retwam fasuo soɔ no, ɔbaa bi bɔn no sɛ: Owura Ɔhene, boa me! </content>
        </verse>
        <verse num="27">
            <content>Na ɔse: Sɛ AWURADE ammoa wo a, mɛfiri he na maboa woɔ? Ɛmfiri ayuporebea anaa nsa-kyi-amena mu? </content>
        </verse>
        <verse num="28">
            <content>Na Ɔhene ka kyerɛɛ no sɛ: Ɛdeɛn na ayɛ woɔ? Na ɔse: Ɔbaa yi ka kyerɛɛ me sɛ: Fa wo ba ma yɛnni ne nam nnɛ, na yɛadi me ba nam ɔkyena. </content>
        </verse>
        <verse num="29">
            <content> Na yɛnoaa me ba no weeɛ; na adeɛ kyeeɛ no, mesee no sɛ: Fa wo ba bra ma yɛnwe; na ɔde ne ba no ahunta. </content>
        </verse>
        <verse num="30">
            <content>Na ɔhene tee ɔbaa no nsɛm no, ɔsunsuanee ne ntadeɛ mu. Na ɔretwam ɔfasuo no soɔ no, nkurɔfoɔ no hwɛe, na ɔfira ayitoma wɔ aseɛ de akata ne honam ani. </content>
        </verse>
        <verse num="31">
            <content>Ɛnna ɔkaa sɛ: Sɛ wɔankum Safat ba Elisa nnɛ da yi a, Onyankopɔn nyɛ me sei na ɔnto so sei.</content>
            <content> </content>
        </verse>
        <verse num="32">
            <content>Nanso na Elisa te ne fie, na mpanimfoɔ no tete ne nkyɛn. Na ɔhene somaa onipa dii n’anim. Na ɔbɔfoɔ no nnya nnuruu ne nkyɛn no, ɔno ara ka kyerɛɛ mpanimfoɔ no sɛ: Sɛ moahunu sɛ owudini ba yi asoma sɛ wɔmmɛtwa me tire? Monhwɛ, sɛ ɔbɔfoɔ no ba a, monto pono mu, na mompia no nkɔ pono ano. Ɛnyɛ ne wura nan ase pim pim na ɛdi n’akyire yi? </content>
        </verse>
        <verse num="33">
            <content> Na ɔda so ne wɔn rekasa no, hwɛ, na ɔbɔfoɔ no resiane aba ne nkyɛn. Na ɔkaa sɛ: Hwɛ, bɔne yi firi AWURADE nkyɛn, ɛdeɛn na mentwɛn AWURADE mennye bio?</content>
        </verse>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Be 32.7</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Gye 19.11</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Mmb 25.21; 2 Be 28.15</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Deut 28.53</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Amos 3.6</content>
        </note>
    </chapter>
    <chapter num="7">
        <verse num="1">
            <content> </content>
            <content> Ɛnna Elisa kaa sɛ: Montie AWURADE asɛm: Sɛ AWURADE seɛ nie: Ɔkyena sɛsɛɛ ayuosiam susuo adeɛ baako bɛdi dwetɛbena, na atokoɔ susuo adeɛ mmienu bɛdi dwetɛbena Samaria kuro pono ano. </content>
        </verse>
        <verse num="2">
            <content> Ɛnna okunini a ɔhene twere ne nsa soɔ no buaa Nyankopɔn nipa no sɛ: Hwɛ, sɛ AWURADE reyɛ mpomma ɔsoro mpo a, saa asɛm yi bɛbam anaa? Na ɔse: Wo ara wode w’ani bɛhunu, na worenni bi.</content>
            <content> </content>
        </verse>
        <verse num="3">
            <content> </content>
            <content> Na mmarima akwatafoɔ baanan wɔ kuro no pono ano, na wɔsesee wɔn ho wɔn ho sɛ: Adɛn na yɛtete ha kɔsi sɛ yɛbɛwuwuo? </content>
        </verse>
        <verse num="4">
            <content> Sɛ yɛse: Yɛbɛhyɛne kuro no mu a, ɛnneɛ ɛkɔm wɔ kuro no mu na yɛbɛwuwu hɔ; na sɛ yɛtete ha yi nso a, yɛbɛwuwu; na afei mommra mma yɛnkɔhwɛ Siriafoɔ nsraban no mu, sɛ wɔgye yɛn nkwa a, yɛbɛtena ase, sɛ wɔku yɛn nso a, yɛawu. </content>
        </verse>
        <verse num="5">
            <content>Na wɔsɔree anwummerɛ fɔmm sɛ wɔrekɔ Siriafoɔ nsraban mu: Na wɔduruu Siriafoɔ nsraban no ano, na hwɛ, onipa biara nni hɔ. </content>
        </verse>
        <verse num="6">
            <content> Na AWURADE ama Siriafoɔ dɔm ate nteaseɛnam ne apɔnkɔ ne dɔm kɛseɛ nka, na wɔsesee wɔn ho wɔn ho sɛ: Hwɛ, Israel hene akɔgye Hetifoɔ ahemfo ne Misraim ahemfo adɔm atia yɛn sɛ wɔmmra yɛn so. </content>
        </verse>
        <verse num="7">
            <content>Enti anwummerɛ no wɔasɔre adwane, na wɔagyigya wɔn ntomadan ne wɔn apɔnkɔ ne wɔn mfunumu ne nsraban no sɛdeɛ ɛteɛ no, na wɔn nkwa nti wɔadwane. </content>
        </verse>
        <verse num="8">
            <content>Na akwatafoɔ no duruu nsraban no ano no, wɔkɔɔ ntomadan baako mu kɔdidii nomee, na wɔfaa dwetɛ ne sika ne ntoma firii hɔ kɔe de kɔhuntae, na wɔsane ba bɛhyɛnee ntomadan foforɔ mu, na wɔfaa hɔ adeɛ nso, na wɔde kɔ kɔhuntae.</content>
            <content> </content>
        </verse>
        <verse num="9">
            <content>Ɛnna wɔsesee wɔn ho wɔn ho sɛ: Deɛ yɛreyɛ yi nyɛ, ɛnnɛ da yi yɛ asɛmpa da, na yɛn deɛ, yɛayɛ komm yi; na sɛ yɛtwɛn kɔsi adekyeeɛ a, asotwe bi bɛda yɛn so; na afei momma yɛnkɔ ahemfie nkɔka! </content>
        </verse>
        <verse num="10">
            <content>Na wɔba bɛfrɛɛ kuro no apono ano ahwɛfoɔ, na wɔka kyerɛɛ wɔn sɛ: Yɛkɔɔ Siriafoɔ nsram, na hwɛ, onipa biara ne onipa nne biara nni hɔ gye apɔnkɔ a wɔasesa wɔn ne mfunumu a wɔasesa wɔn ne ntomadan no, sɛdeɛ ɛteɛ. </content>
        </verse>
        <verse num="11">
            <content>Na ɛpono ano ahwɛfoɔ no frɛe maa wɔkɔkaa no ahemfie.</content>
            <content> </content>
        </verse>
        <verse num="12">
            <content>Ɛnna ɔhene sɔree anadwo no, na ɔka kyerɛɛ ne nkoa sɛ: Mɛkyerɛ mo deɛ Siriafoɔ ayɛ yɛn yi: Wɔnim sɛ ɛkɔm de yɛn, enti na wɔafiri nsram hɔ korɔ sɛ wɔrekɔhunta wiram, na sɛ wɔfiri kuro no mu ba a, yɛakye wɔn animono, na yɛakɔhyɛne kuro no mu. </content>
        </verse>
        <verse num="13">
            <content>Na ne nkoa no mu baako buaa sɛ: Ɛnneɛ ma wɔmfa apɔnkɔ nkaeɛ a wɔaka kurom ha no mu nnum, hwɛ, wɔte sɛ Israel dodoɔ a wɔaka mu no, hwɛ wɔte sɛ Israel dodoɔ a wɔahyeɛ no, na ma yɛnsoma wɔn na yɛnhwɛ. </content>
        </verse>
        <verse num="14">
            <content>Na wɔfaa apɔnkɔ nteaseɛnam mmienu na ɔhene somaa wɔn maa wɔdii Siriafoɔ dɔm no akyiri sɛ: Monkɔ nkɔhwɛ! </content>
        </verse>
        <verse num="15">
            <content>Na wɔdii wɔn akyi de kɔduruu Yordan ano, na hwɛ, ntadeɛ ne nnoɔma nnoɔma a Siriafoɔ atoto agu wɔn ntɛmpɛ no mu ayɛ ɔkwan no nyinaa so ma. Na abɔfoɔ no sane ba bɛka kyerɛɛ Ɔhene.</content>
            <content> </content>
        </verse>
        <verse num="16">
            <content> </content>
            <content> Ɛnna nkurɔfoɔ no firii adie kɔfom Siriafoɔ nsraban no. Na esiam susuo adeɛ baako tiriboɔ bɛyɛɛ dwetɛbena, na ɛmo susuo adeɛ mmienu nso yɛɛ dwetɛbena, sɛdeɛ AWURADE asɛm no teɛ no.</content>
            <content> </content>
        </verse>
        <verse num="17">
            <content> </content>
            <content> Na ɔhene yii okunini a ɔtwere ne nsa soɔ no sɛ ɔnhwɛ ɛpono ano; na nkurɔfoɔ no tiatiaa ne so ɛpono no mu, na ɔwui, sɛdeɛ Nyankopɔn nipa no kasa a ɔhene siane baa ne nkyɛn no, ɔkaeɛ no. </content>
        </verse>
        <verse num="18">
            <content>Na ɛbaa mu sɛdeɛ Nyankopɔn nipa no ka kyerɛɛ ɔhene no sɛ: Atokoɔ susuo adeɛ bɛyɛ dwetɛbena, na ayuosiam susuo adeɛ baako nso ayɛ dwetɛbena ɔkyena sɛsɛɛ Samaria kuro pono ano. </content>
        </verse>
        <verse num="19">
            <content>Na ɔsafohene no buaa Nyankopɔn nipa no sɛ: Na hwɛ, sɛ AWURADE reyɛ mpomma ɔsoro mpo a, ɛbɛyɛ sɛ saa asɛm yi anaa? Na ɔse: Hwɛ, wo deɛ, wode w’ani bɛhunu, na worenni bi. </content>
        </verse>
        <verse num="20">
            <content>Na ɛyɛɛ no saa ara, na nkurɔfoɔ no tiatiaa no kuro pono no mu, na ɔwui.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 7.16 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 2 Ah 7.17; 5.18</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Lew 13.46 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Est 4.16</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 2 Ah 19.7</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 7.1 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 2 Ah 7.2 </content>
        </note>
    </chapter>
    <chapter num="8">
        <verse num="1">
            <content> </content>
            <content> Na Elisa aka akyerɛ ɔbaa a ɔnyanee ne ba no sɛ: Sɔre kɔ, wo ne wo fie, na kɔyɛ ɔhɔhoɔ baabiara a wobɛtumi, na AWURADE rema ɛkɔm aba, na ɛbɛba asase yi so mfeɛ nson. </content>
        </verse>
        <verse num="2">
            <content>Na ɔbaa no sɔree yɛɛ sɛdeɛ Nyankopɔn nipa no asɛm no teɛ no, na ɔne ne fiefoɔ sii mu kɔ kɔyɛɛ ahɔhoɔ Filistifoɔ asase so mfeɛ nson. </content>
        </verse>
        <verse num="3">
            <content>Na ɛbaa sɛ mfeɛ nson no awieeɛ no, ɔbaa no sane firii Filistifoɔ asase so bae, na ɔfiri adi kɔsrɛɛ ɔhene sɛ ɔregye ne fie ne n’asase. </content>
        </verse>
        <verse num="4">
            <content>Nso na ɔhene ne Nyankopɔn nipa no abɔfra Gehasi rekasa sɛ: Ka me nnoɔma akɛseɛ a Elisa ayɛ no ɛ! </content>
        </verse>
        <verse num="5">
            <content>Na ɔgu so reka kyerɛ ɔhene sɛdeɛ Elisa nyanee owufoɔ no, hwɛ, ɔbaa a ɔnyanee ne ba maa no no bɛsrɛɛ ɔhene sɛ ɔregye ne fie ne n’asase. Na Gehasi kaa sɛ: Me wura Ɔhene, ɔbaa no nie, na ne ba a Elisa maa no nyaa nkwa no nie. </content>
        </verse>
        <verse num="6">
            <content>Na ɔhene bisaa ɔbaa no no, ɔka kyerɛɛ no. Ɛnna ɔhene yii opiani bi maa no sɛ: Hwehwɛ deɛ ɛyɛ ne deɛ nyinaa, ne n’afuo no aba nyinaa, ɛfiri da a ɔgyaa asase yi hɔ de bɛsi nnɛ ma no.</content>
            <content> </content>
        </verse>
        <verse num="7">
            <content>Na Elisa kɔɔ Damasko; nso na Siriahene Ben-hadad yare; na wɔka kyerɛɛ no sɛ: Nyankopɔn nipa no aba ha. </content>
        </verse>
        <verse num="8">
            <content>Na ɔhene no ka kyerɛɛ Hasael sɛ: Fa ayɛyɛdeɛ kura wo nsam, na kɔ kɔhyia Nyankopɔn nipa no, na kɔbisa AWURADE adeɛ ne hɔ sɛ: Mɛnya yadeɛ yi mu nkwa anaa? </content>
        </verse>
        <verse num="9">
            <content>Na Hasael ba bɛhyiaa no, na ɔfaa ayɛyɛdeɛ kurae, ɛyɛ Damasko nnoɔma pa nyinaa mu bi, yoma aduanan na ɛsoso wɔn. Na ɔba bɛgyinaa n’anim sɛ: Wo ba Ben-hadad, Siriahene na ɔsomaa me wo nkyɛn sɛ: Mɛnya yadeɛ yi mu nkwa anaa? </content>
        </verse>
        <verse num="10">
            <content>Na Elisa ka kyerɛɛ no sɛ: Kɔ kɔka kyerɛ no sɛ: Nkwa deɛ, wobɛnya, na AWURADE akyerɛ me sɛ wobɛwu ara. </content>
        </verse>
        <verse num="11">
            <content> Na ɔgyenee n’ani hwɛɛ no dinn kɔsii sɛ n’ani wuiɛ, na Nyankopɔn nipa no sui. </content>
        </verse>
        <verse num="12">
            <content> Na Hasael bisaa sɛ: Adɛn nti na me wura resu? Na ɔse: Ɛfiri sɛ menim bɔne a wobɛyɛ Israelfoɔ. Wɔn nkuro a ɛyɛ den no, wobɛtoto mu gya, na wode nkrantɛ bɛkunkum wɔn mmeranteɛ, na woatete wɔn nkɔkoaa ahwehwe fam, na woapaepae wɔn anyinsɛnfoɔ mu. </content>
        </verse>
        <verse num="13">
            <content> Na Hasael kaa sɛ: Na w’akoa ne deɛn, ɔkraman yi a, sɛ ɔbɛyɛ adeɛ kɛseɛ yi? Na Elisa se: AWURADE ama mahu wo sɛ Siriahene. </content>
        </verse>
        <verse num="14">
            <content>Na ɔfirii Elisa nkyɛn kɔ kɔduruu ne wura nkyɛn. Na ɔbisaa no sɛ: Ɛdeɛn na Elisa ka kyerɛɛ woɔ? Na ɔse: Ɔka kyerɛɛ me sɛ: Nkwa deɛ, wobɛnya. </content>
        </verse>
        <verse num="15">
            <content>Na adeɛ kyeeɛ no, ɔfaa mmuatoma no bɔɔ nsuo mu de kataa n’anim, na ɔwui. Na Hasael sii n’ananmu dii hene.</content>
            <content> </content>
        </verse>
        <verse num="16">
            <content> </content>
            <content> Na Israelhene Ahab ba Yoram afe a ɛtɔ so nnum mu berɛ a Yehosafat dii Yuda hene no, na Yudahene Yehosafat ba Yehoram bɛdii hene. </content>
        </verse>
        <verse num="17">
            <content>Ɔbɛdii hene no na wadi mfirinhyia aduasa mmienu, na ɔdii hene mfeɛ nwɔtwe wɔ Yerusalem. </content>
        </verse>
        <verse num="18">
            <content> Na ɔfaa Israel ahemfo kwan so sɛdeɛ Ahab fie yɛeɛ, ɛfiri sɛ na ne yere yɛ Ahab ba. Na ɔyɛɛ AWURADE ani so bɔne. </content>
        </verse>
        <verse num="19">
            <content> Nanso n’akoa Dawid nti AWURADE ampɛ sɛ ɔsɛe Yuda, sɛdeɛ ɔhyɛɛ bɔ sɛ ɔbɛma no ne ne mma nna nyinaa. </content>
        </verse>
        <verse num="20">
            <content>Ne berɛ so na Edom tee atua firii Yuda nsa aseɛ, na wɔkɔsii wɔn so hene. </content>
        </verse>
        <verse num="21">
            <content>Na Yoram twaa mu kɔɔ Sair, ne nteaseɛnam nyinaa ka ne ho; na ɔsɔree anadwo, kɔkunkumm Edomfoɔ a wɔatwa ne ho ahyia ne nteaseɛnam so asafohene no; na nkurɔfoɔ no dwane kɔɔ wɔn ntomadan mu. </content>
        </verse>
        <verse num="22">
            <content>Na Edom tee atua firii Yuda nsa ase de bɛsi nnɛ. Ɛnna Libna nso tee atua berɛ no ara mu. </content>
        </verse>
        <verse num="23">
            <content>Na Yoram ho nsɛm nkaeɛ ne deɛ ɔyɛeɛ nyinaa, wɔantwerɛ no Yuda ahemfo berɛsosɛm nwoma no mu? </content>
        </verse>
        <verse num="24">
            <content>Na Yoram tii n’agyanom wɔ asamando, na wɔsiee no kaa n’agyanom ho Dawid kuro mu; na ne ba Ahasia sii n’ananmu dii hene.</content>
            <content> </content>
        </verse>
        <verse num="25">
            <content> </content>
            <content> Na Israelhene Ahab ba Yoram afe a ɛtɔ so dummienu mu na Yudahene Yehoram ba Ahasia bɛdii hene. </content>
        </verse>
        <verse num="26">
            <content> Ahasia dii mfeɛ aduonu mmienu na ɔbɛdii hene no, na ɔdii hene afe baako Yerusalem. Na ne na din de Atalia a ɔyɛ Israelhene Omri ba. </content>
        </verse>
        <verse num="27">
            <content>Na ɔfaa Ahab fiefoɔ kwan so, na ɔyɛɛ AWURADE ani so bɔne sɛ Ahab fie, ɛfiri sɛ na Ahab ase ne no.</content>
            <content> </content>
        </verse>
        <verse num="28">
            <content>Na ɔne Ahab ba Yoram ne Siriahene Hasael kɔkoeɛ wɔ Ramot-gilead. Na Siriafoɔ piraa Yoram. </content>
        </verse>
        <verse num="29">
            <content> Na Ɔhene Yoram sane baa sɛ ɔrebɛsa pira a Siriafoɔ piraa no Rama, berɛ a ɔne Siriahene Hasael reko no wɔ Yesreel. Na Yudahene Yehoram ba Ahasia siane kɔɔ sɛ ɔrekɔhwɛ Ahab ba Yoram wɔ Yesreel, ɛfiri sɛ na ɔyare.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 4.35 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Luk 19.41</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 10.32</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 1 Sa 24.14; 1 Ah 19.15</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Be 21.1, 5-10 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 2 Ah 8.26</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: 2 Sa 7.11-16; 1 Ah 11.36</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Be 22.1-6 </content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: 2 Ah 8.18; 11.1</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: 2 Ah 9.15</content>
        </note>
    </chapter>
    <chapter num="9">
        <verse num="1">
            <content>Na Odiyifoɔ Elisa frɛɛ adiyifoɔ mma no mu baako ka kyerɛɛ no sɛ: Bɔ abɔsoɔ, na fa ngo toa yi kura wo nsam, na kɔ Ramot-gilead. </content>
        </verse>
        <verse num="2">
            <content>Na sɛ woduru hɔ a, hwehwɛ Nimsi ba Yehosafat ba Yehu hɔ, na kɔ mu, na ma no nsɔre mfiri ne nuanom mu, na fa no kɔ mpiakyire pia mu, </content>
        </verse>
        <verse num="3">
            <content> na fa ngo toa no hwie gu n’atifi, na ka sɛ: Sɛ AWURADE seɛ nie: Masra wo ngo asi Israel so hene; na hini ɛpono no na dwane, na nnyina.</content>
            <content> </content>
        </verse>
        <verse num="4">
            <content>Ɛnna aberanteɛ a ɔyɛ odiyifoɔ aberanteɛ no sii mu kɔɔ Ramot-gilead. </content>
        </verse>
        <verse num="5">
            <content>Na ɔduruiɛ no, na hwɛ, ɛdɔm so asafohene tete hɔ; na ɔkaa sɛ: Mewɔ asɛm bi mese wo, ɔsafohene. Na Yehu bisaa sɛ: Wone yɛn nyinaa mu hwan? Na ɔse: Mene wo, ɔsafohene. </content>
        </verse>
        <verse num="6">
            <content>Ɛnna ɔsɔre kɔɔ ɛdan no mu, na ɔhwiee ngo no guu n’atifi, na ɔka kyerɛɛ no sɛ: Sɛ AWURADE Israel Nyankopɔn seɛ nie: Masra wo masi wo AWURADE man Israel so hene. </content>
        </verse>
        <verse num="7">
            <content> Na wobɛbɔ wo wura Ahab fie, na matɔ me nkoa adiyifoɔ no mogya ne AWURADE nkoa nyinaa mogya so were Isebel nsam; </content>
        </verse>
        <verse num="8">
            <content> na Ahab fie nyinaa asɛe, na matwa Ahabni barima biara atwene, akoa oo, ɔdehyeɛ oo, Israel mu. </content>
        </verse>
        <verse num="9">
            <content> Na mɛyɛ Ahab fie sɛ Nebat ba Yeroboam fie ne Ahia ba Baasa fie. </content>
        </verse>
        <verse num="10">
            <content> Na akraman bɛwe Isebel nam, Yesreel asase so, na obiara nni hɔ a ɔbɛsie no. Na ɔhinii ɛpono no dwanee.</content>
            <content> </content>
        </verse>
        <verse num="11">
            <content>Na Yehu firii adi baa ne wura nkoa nkyɛn. Na obi bisaa no sɛ: Ɛyɛ anaa? Adɛn nti na ɔbɔdamfoɔ yi baa wo nkyɛn yi? Na ɔka kyerɛɛ wɔn sɛ: Mo ara monim ɔbarima no ne ne nsɛnkeka. </content>
        </verse>
        <verse num="12">
            <content>Na wɔse: Atorɔ! Ka kyerɛ yɛn ɛ! Na ɔse: Sɛɛ ne sɛɛ na ɔka kyerɛɛ me sɛ: Sɛ AWURADE seɛ nie: Masra wo ngo masi wo Israel so hene. </content>
        </verse>
        <verse num="13">
            <content> Ɛnna wɔyɛɛ ntɛm yiyii wɔn ntadeɛ de hyehyɛɛ n’ase wɔn nan ase wɔ ntwedeɛ no ara soɔ, na wɔhyɛnee totorobɛnto sɛ: Yehu adi hene!</content>
            <content> </content>
        </verse>
        <verse num="14">
            <content>Na Nimsi ba Yehosafat ba Yehu pam Yoram tiri so; nso na Yoram ne Israel nyinaa rewɛn wɔ Ramot-gilead, Siriahene Hasael nti; </content>
        </verse>
        <verse num="15">
            <content> na Ɔhene Yehoram deɛ, na wasane aba Yesreel sɛ ɔrebɛsa pira a ɔne Siriahene Hasael reko no, Siriafoɔ piraa no no. Na Yehu kaa sɛ: Sɛ sei ne w’adwene a, ɛnneɛ mommma obiara mmfiri adi nnnwane mmfiri kuro yi mu nnkɔka no wɔ Yesreel. </content>
        </verse>
        <verse num="16">
            <content> Na Yehu tenaa teaseɛnam mu kɔɔ Yesreel. Na ɛhɔ na na Yoram da, na Yudahene Ahasia asiane aba sɛ ɔrebɛhwɛ Yoram.</content>
            <content> </content>
        </verse>
        <verse num="17">
            <content>Na ɔwɛmfoɔ gyina Yesreel abantenten so; na ɔhunuu Yehu asafokuo no sɛ wɔreba, na ɔkaa sɛ: Mehunu asafokuo bi. Na Yehoram se: Fa ɔpɔnkɔsoteni soma no ma no nkɔhyia wɔn, na ɔmmisa sɛ: Asomdwoeɛ anaa? </content>
        </verse>
        <verse num="18">
            <content>Na ɔpɔnkɔsoteni bi kɔ kɔhyiaa no, na ɔkaa sɛ: Sɛ ɔhene seɛ nie: Asomdwoeɛ anaa? Na Yehu se: Wo ne asomdwoeɛ wɔ deɛn na ɛyɛ? Bra bɛdi m’akyi! Na ɔwɛmfoɔ no de nkra kɔmaa ɔhene sɛ: Ɔbɔfoɔ no aduru wɔn nkyɛn, nso ɔnsane mma. </content>
        </verse>
        <verse num="19">
            <content>Ɛnna ɔsomaa ɔpɔnkɔsoteni a ɔtɔ so mmienu; na ɔkɔduruu wɔn nkyɛn no, ɔkaa sɛ: Sɛ ɔhene seɛ nie: Ɛyɛ asomdwoeɛ anaa? Na Yehu se: Asomdwoeɛ fa wo ho bɛn? Bra bɛdi m’akyi! </content>
        </verse>
        <verse num="20">
            <content>Na ɔwɛmfoɔ no kaa sɛ: Waduru wɔn nkyɛn, nso ɔnsane mma. Na ɔka pɔnkɔ no sɛdeɛ Nimsi ba Yehu ka no, na ɔka no denden pa ara.</content>
            <content> </content>
        </verse>
        <verse num="21">
            <content> </content>
            <content> Ɛnna Yehoram kaa sɛ: Monsiesie! Na wɔsiesiee ne teaseɛnam no. Na Israelhene Yehoram ne Yudahene Ahasia firii adi, wɔn nteaseɛnam mu, na wɔfiri kɔhyiaa Yehu, na wɔkɔtoo no Yesreelni Nabot asase no so. </content>
        </verse>
        <verse num="22">
            <content>Na Yehoram hunuu Yehu no, ɔbisaa sɛ: Yehu, asomdwoeɛ anaa? Na ɔse: Asomdwoeɛ bɛyɛ dɛn aba, berɛ a wo na Isebel adwamammɔ ne n’abayigorɔ bebree no rekɔ soɔ yi? </content>
        </verse>
        <verse num="23">
            <content>Ɛnna Yehoram danee ne ho dwaneeɛ, na ɔka kyerɛɛ Ahasia sɛ: Atirisopamsɛm nie, Ahasia! </content>
        </verse>
        <verse num="24">
            <content>Na Yehu de ne nsa sɔɔ agyan mu to bɔɔ Yehoram abasa ntam, na agyan no hwiree n’akoma mu, na ɔhwee ne teaseɛnam mu. </content>
        </verse>
        <verse num="25">
            <content> Ɛnna ɔka kyerɛɛ ne kunini Bidkar sɛ: Ma no so to no twene Yesreelni Nabot asase no so! Na kae sɛ me ne wo te apɔnkɔ so bɔɔ anan dii n’agya Ahab akyiri no, AWURADE de atemmusɛm yi too ne so sɛ: </content>
        </verse>
        <verse num="26">
            <content>Ampa ara, mehunuu Nabot mogya ne ne mma mogya nnora! AWURADE na ɔseɛ: Na mɛtua wo ɛso ka, asase yi so! AWURADE na ɔseɛ. Na afei ma no so to no twene asase yi so, sɛdeɛ AWURADE asɛm no teɛ no.</content>
            <content> </content>
        </verse>
        <verse num="27">
            <content> </content>
            <content> Na Yudahene Ahasia hunuiɛ no, ɔfaa turom dan kwan so dwanee. Na Yehu tii no, na ɔkaa sɛ: Mommɔ ɔno nso teaseɛnam no mu. Wɔyɛɛ saa Gur aforoeɛ a ɛwɔ Yibleam ho no; na ɔdwane kɔɔ Megido, na ɔkɔwuu wɔ hɔ. </content>
        </verse>
        <verse num="28">
            <content> Na ne nkoa de no nam teaseɛnam mu kɔɔ Yerusalem; na wɔsiee no n’asieeɛ kaa n’agyanom ho, Dawid kuro mu.</content>
            <content> </content>
        </verse>
        <verse num="29">
            <content>Na Ahab ba Yoram afe a ɛtɔ so dubaako mu na Ahasia bɛdii Yuda so hene.</content>
            <content> </content>
        </verse>
        <verse num="30">
            <content>Ɛnna Yehu baa Yesreel. Na Isebel teeɛ no, ɔkekaa n’ani ho adubire, na ɔhyehyɛɛ ne ti, na ɔhwɛɛ mpomma mu. </content>
        </verse>
        <verse num="31">
            <content> Na Yehu duruu ɛpono no ano no, ɔbisaa sɛ: Ɛyɛ asomdwoeɛ anaa, wo Simri a, wokumm wo wura? </content>
        </verse>
        <verse num="32">
            <content>Na ɔmaa n’ani so hwɛɛ mpomma no, na ɔbisaa sɛ: Hwan na ɔwɔ m’afa, hwan? Ɛnna pia mufoɔ baanu anaa baasa firi bɔɔ wɔn ani kyerɛɛ no. </content>
        </verse>
        <verse num="33">
            <content>Na ɔkaa sɛ: Monto no nhwe fam! Ɛnna wɔtoo no hwee fam, na ne mogya bi petee ɔfasuo ho ne apɔnkɔ no ho, na ɔde teaseɛnam faa ne so. </content>
        </verse>
        <verse num="34">
            <content>Na ɔhyɛnee mu; na ɔdidiiɛ na ɔnomeeɛ no, ɔkaa sɛ: Monkɔ nkɔhwɛ ɔbaa a wɔadome no no, na monsie no, ɛfiri sɛ ɔyɛ ɔhene babaa. </content>
        </verse>
        <verse num="35">
            <content>Na wɔkɔɔ sɛ wɔrekɔsie no, na wɔanhunu ne ho biribiara gye ne tikwankoraa ne ne nan ne ne nsayam. </content>
        </verse>
        <verse num="36">
            <content> Na wɔsane bɛka kyerɛɛ no; na ɔkaa sɛ: AWURADE asɛm a ɔnam n’akoa Elia Tisbini no so kaeɛ no nie sɛ: Yesreel asase so na akraman bɛwe Isebel nam, </content>
        </verse>
        <verse num="37">
            <content>na Isebel funu bɛhwete ayɛ sɛ sɛbeɛ wɔ wiram, Yesreel asase no so, na obiara anhunu anka sɛ: Isebel nie!</content>
        </verse>
        <note kind="CROSS_REFERENCES">
            <content kind="REF_VERSE_START">3</content>
            <content>: 1 Ah 19.16</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ah 21.22</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: 1 Ah 14.10</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: 1 Ah 15.29; 16.3, 11</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 1 Ah 21.23</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Mat 21.7</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 2 Ah 8.28-29</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 8.29</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 1 Ah 21.1 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 1 Ah 21.19</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: 2 Be 22.7-9 </content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: 2 Ah 14.20; 23.30</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: 1 Ah 16.10, 18</content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: 2 Ah 9.10; 1 Ah 21.23</content>
        </note>
    </chapter>
    <chapter num="10">
        <verse num="1">
            <content> </content>
            <content> Na Ahab wɔ mmammarima aduɔson wɔ Samaria. Na Yehu twerɛtwerɛɛ nwoma na ɔsoma maa wɔde kɔɔ Samaria kɔmaa Yesreel asafohene, mpanimfoɔ ne Ahab mmagyegyefoɔ no sɛ: </content>
        </verse>
        <verse num="2">
            <content>Sɛ nwoma yi ka mo nsa a, sɛ mo wura mma wɔ mo nkyɛn na nteaseɛnam ne apɔnkɔ ne nkuro a wɔato ho afasuo ne akodeɛ nso wɔ mo nkyɛn yi; </content>
        </verse>
        <verse num="3">
            <content>monhwehwɛ mo wura mma no mu deɛ ɔyɛ, ne deɛ ɔtene, na momfa no ntena n’agya adwa so, na monko mma mo wura fie. </content>
        </verse>
        <verse num="4">
            <content>Na wɔsuroo pa ara kaa sɛ: Hwɛ, ahemfo baanu no annyina n’anim, na yɛn deɛ, yɛbɛgyina sɛn? </content>
        </verse>
        <verse num="5">
            <content>Na deɛ ɔhwɛ ahemfie no soɔ, ne deɛ ɔdi kuro no soɔ no, mpanimfoɔ ne mmagyegyefoɔ no soma maa wɔkɔɔ Yehu nkyɛn sɛ: Wo nkoa ne yɛn, na deɛ wobɛka akyerɛ yɛn nyinaa, yɛbɛyɛ; yɛrensi ɔhene biara; yɛ deɛ wopɛ. </content>
        </verse>
        <verse num="6">
            <content>Ɛnna ɔtwerɛɛ wɔn nwoma a ɛtɔ so mmienu sɛ: Sɛ mowɔ m’afa na mobɛtie me a, momfa nnipa no, mo wura mma no tiri mmra me nkyɛn ɔkyena sɛsɛɛ wɔ Yesreel. Nso na ɔhene mma no yɛ mmarima aduɔson; kuro no mu nnipa akɛseɛ no nkyɛn na wɔyɛnee wɔn. </content>
        </verse>
        <verse num="7">
            <content>Na ɛbaa sɛ nwoma no kaa wɔn nsa no, wɔfaa ɔhene mma no kunkumm nnipa aduɔson no, na wɔde wɔn tiri guu nkɛntɛn mu, na wɔsoma maa wɔde kɔmaa no wɔ Yesreel. </content>
        </verse>
        <verse num="8">
            <content>Na ɔbɔfoɔ no ba bɛka kyerɛɛ no sɛ: Wɔde ɔhene mma no tiri no aba. Na ɔse: Monhɔre no akuo mmienu ɛpono no ano nkɔsi anɔpa. </content>
        </verse>
        <verse num="9">
            <content>Na anɔpa no, ɔfirii adi kɔgyinaa hɔ, na ɔka kyerɛɛ ɔman no nyinaa sɛ: Modi bem, hwɛ, me na mepamm me wura tiri soɔ na mekumm no; na hwan na ɔkunkumm yeinom nyinaa? </content>
        </verse>
        <verse num="10">
            <content> Monhunu afei, sɛ AWURADE asɛm a ɔkaa no Ahab fie ho no mu biara bɛba mu, na AWURADE ayɛ deɛ ɔnam n’akoa Elia so kaeɛ no. </content>
        </verse>
        <verse num="11">
            <content>Na Yehu kumm Ahab fie nnipa a wɔkaa wɔ Yesreel no nyinaa ne ne nnipa akɛseɛ ne n’amannifoɔ ne n’asɔfoɔ nyinaa kɔsii sɛ wannya no obiara amma wamfiri mu amfire.</content>
            <content> </content>
        </verse>
        <verse num="12">
            <content>Na ɔsɔre sii mu kɔɔ Samaria; na ɔduruu Bet-eked nnwanhwɛfoɔ nsraban mu, ɔkwan mu no, </content>
        </verse>
        <verse num="13">
            <content> Yehu hyiaa Yudahene Ahasia nuanom, na ɔbisaa wɔn sɛ: Hwannom ne mo? Na wɔse: Ahasia nuanom ne yɛn, na yɛresiane akɔ akɔhwɛ ɔhene mma ne ɔhemmaa mma no sɛ wɔte sɛn. </content>
        </verse>
        <verse num="14">
            <content>Na ɔkaa sɛ: Monkye wɔn anikan so! Na wɔkyeree wɔn anikan, na wɔkunkumm wɔn wɔ Bet-eked amena ho, nnipa aduanan mmienu, na wɔannyae wɔn mu biara.</content>
            <content> </content>
        </verse>
        <verse num="15">
            <content> </content>
            <content> Na ɔfiri hɔ rekorɔ no, ɔhunuu Rekab ba Yehonadab sɛ ɔreba abɛhyia no; na ɔkyeaa no ka kyerɛɛ no sɛ: Wodɔ me sɛdeɛ medɔ woɔ no? Na Yehonadab se: Medɔ wo! Na sɛ ɛte saa a, sɔ me nsa mu ɛ! Na ɔsɔɔ mu; na ɔmaa no foro kɔɔ ne nkyɛn teaseɛnam no mu. </content>
        </verse>
        <verse num="16">
            <content>Na ɔkaa sɛ: Ɛne me nkɔ, na kɔhwɛ me ninkunu a metwe mema AWURADE. Na ɔmaa no tenaa ne teaseɛnam no mu. </content>
        </verse>
        <verse num="17">
            <content> Na ɔduruu Samaria no, ɔkumm nnipa a wɔka maa Ahab, Samaria no nyinaa kɔsii sɛ ɔtɔree wɔn ase, sɛdeɛ AWURADE ka kyerɛɛ Elia no.</content>
            <content> </content>
        </verse>
        <verse num="18">
            <content> </content>
            <content> Na Yehu boaboaa ɔman no nyinaa ano hyiae, na ɔka kyerɛɛ wɔn sɛ: Ahab somm Baal kakraa bi, na Yehu deɛ, ɔbɛsom no bebree. </content>
        </verse>
        <verse num="19">
            <content>Na afei, Baal adiyifoɔ nyinaa, ne n’asomfoɔ nyinaa ne n’asɔfoɔ nyinaa, momfrɛ wɔn mmra me nkyɛn, mommma obiara nnka, na mewɔ afɔdeɛ kɛseɛ bi bɔ mema Baal; obiara a ɔremma no rennya nkwa. Na Yehu yɛɛ no aniteɛ mu, sɛ ɔrebɛsɛe Baal asomfoɔ. </content>
        </verse>
        <verse num="20">
            <content>Na Yehu kaa sɛ: Mompae nhyia kronkron mma Baal. Na wɔpaee. </content>
        </verse>
        <verse num="21">
            <content>Na Yehu soma maa wɔkɔkyinii Israel nyinaa, na Baal nkoa nyinaa bae, wɔannya obiara a wamma. Na wɔbaa Baal fie, na Baal fie yɛɛ ma firi ano kɔpem ano. </content>
        </verse>
        <verse num="22">
            <content>Na ɔka kyerɛɛ deɛ ɔhwɛ ntadeɛ dan soɔ no sɛ: Yiyi ntadeɛ brɛ Baal nkoa nyinaa. Na ɔkɔyii ntadeɛ no de brɛɛ wɔn. </content>
        </verse>
        <verse num="23">
            <content> Ɛnna Yehu ne Rekab ba Yehonadab kɔɔ Baal fie, na ɔka kyerɛɛ Baal nkoa no sɛ: Mompeepee mu nhunu na AWURADE nkoa mu bi ammɛka mo ho ha sɛ Baal nkoa nko. </content>
        </verse>
        <verse num="24">
            <content> Na ɔkɔɔ mu sɛ ɔrekɔbɔ afɔdeɛ ne ɔhyeɛ afɔdeɛ.</content>
            <content>Na Yehu de mmarima aduɔwɔtwe agyina adihɔ sɛ: Sɛ mmarima a mede wɔn merehyɛ mo nsa yi mu biara firi mu kɔ a, deɛ ɔmaa no kɔeɛ no kra bɛsi ne kra ananmu. </content>
        </verse>
        <verse num="25">
            <content> Na ɔwiee ɔhyeɛ afɔdeɛ no bɔ no, Yehu ka kyerɛɛ awɛmfoɔ ne akunini no sɛ: Monkɔ nkɔkunkum wɔn, mommma obiara mmfi. Na awɛmfoɔ ne akunini no de nkrantɛ ano kunkumm wɔn totoo wɔn gui. </content>
        </verse>
        <verse num="26">
            <content> Na wɔkɔɔ Baal fie ban no mu, na wɔyii Baal fie adum no, na wɔhyeeɛ; </content>
        </verse>
        <verse num="27">
            <content> na wɔbubuu Baal dum no, na wɔdwirii Baal fie no gui, na wɔde yɛɛ tiafi de bɛsi nnɛ.</content>
            <content> </content>
        </verse>
        <verse num="28">
            <content>Saa na Yehu sɛee Baal firii Israel. </content>
        </verse>
        <verse num="29">
            <content> Nanso Nebat ba Yeroboam a ɔmaa Israel yɛɛ bɔne no bɔne akyiri deɛ, Yehu amfi, ɛne sika nantwie mma a ɛwɔ Betel ne Dan no. </content>
        </verse>
        <verse num="30">
            <content> Na AWURADE ka kyerɛɛ Yehu sɛ: Ɛsiane sɛ woayɛ yei, sɛ woayɛ deɛ ɛtene m’ani soɔ, na woayɛ Ahab fie sɛdeɛ ɛwɔ m’akoma mu nyinaa nti, wo mma a wɔbɛtɔ so nnan no bɛtena Israel adwa so. </content>
        </verse>
        <verse num="31">
            <content>Nanso Yehu anhwɛ amfa n’akoma nyinaa anni AWURADE Israel Nyankopɔn mmara so; wamfiri Yeroboam a ɔmaa Israel yɛɛ bɔne no bɔne ho.</content>
            <content> </content>
        </verse>
        <verse num="32">
            <content> </content>
            <content> Nna no mu na AWURADE firii aseɛ twitwaa Israel soɔ, na Hasael dii wɔn so Israel ahyeɛ nyinaa so, </content>
        </verse>
        <verse num="33">
            <content>ɛfiri Yordan owiapueeɛ, Gilead asase nyinaa, Gadfoɔ ne Rubenfoɔ ne Manasefoɔ deɛ, firi Aroer a ɛwɔ Arnon subonhwa ano ne Gilead ne Basan. </content>
        </verse>
        <verse num="34">
            <content>Na Yehu ho nsɛm nkaeɛ ne deɛ ɔyɛeɛ nyinaa ne ne mmaninneɛ nyinaa, wɔantwerɛ no Israel Ahemfo Berɛsosɛm Nwoma no mu anaa? </content>
        </verse>
        <verse num="35">
            <content> Na Yehu tii n’agyanom wɔ asamando, na wɔsiee no Samaria; na ne ba Yehoahas sii n’ananmu dii hene. </content>
        </verse>
        <verse num="36">
            <content>Na nna a Yehu de dii Israel so hene Samaria no yɛ mfirinhyia aduonu nwɔtwe.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 1 Ah 21.22 </content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 1 Ah 21.22</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 2 Be 22.8</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Yer 35.6 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 1 Ah 21.21-22</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 1 Ah 16.31-33 </content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: 2 Ah 10.15</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: 1 Ah 20.39</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 1 Ah 18.40</content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: 2 Ah 11.18</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: 2 Ah 3.2</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: 1 Ah 12.26-33</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: 2 Ah 15.12</content>
        </note>
        <note kind="CROSS_REFERENCES">
            <content kind="REF_VERSE_START">32</content>
            <content>: 2 Ah 8.12 </content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: 2 Ah 13.1</content>
        </note>
    </chapter>
    <chapter num="11">
        <verse num="1">
            <content> </content>
            <content> Na Ahasia ne na Atalia hunuu sɛ ne ba awuo no, ɔsɔree na ɔsɛee adehyeɛ abusua no nyinaa. </content>
        </verse>
        <verse num="2">
            <content>Na Ɔhene Yoram babaa Yehoseba, Ahasia nuabaa, faa Ahasia ba Yoas, na ɔwiaa no firii ɔhene mma a wɔreku wɔn no mu de no ne ne ɔbagyegyefoɔ kɔɔ pia mu, na ɔde no hunta firii Atalia anim na wɔanku no. </content>
        </verse>
        <verse num="3">
            <content>Na ɔne no huntaa AWURADE fie mfeɛ nsia. Na Atalia dii asase no so hemmaa.</content>
            <content> </content>
        </verse>
        <verse num="4">
            <content>Na afe a ɛtɔ so nson mu no, Yehoiada soma maa wɔkɔfaa Karifoɔ ne awɛmfoɔ no ɔha ha so asafohene baa ne nkyɛn AWURADE fie, na ɔne wɔn pamee, na ɔmaa wɔkekaa ntam AWURADE fie, na ɔde ɔhene ba no kyerɛɛ wɔn. </content>
        </verse>
        <verse num="5">
            <content>Na ɔhyɛɛ wɔn sɛ: Adeɛ a monyɛ nie: Mo mu nkyɛmu mmiɛnsa mu baako mmra adwuma homeda, na mommɛwɛn ɔhene fie, </content>
        </verse>
        <verse num="6">
            <content>(na nkyɛmu baako ntena Sur pono ano, na nkyɛmu baako nso ntena awɛmfoɔ akyiri pono no ano); na monwɛn efie no mmɔ ho ban. </content>
        </verse>
        <verse num="7">
            <content>Na mo mu asafokuo mmienu, wɔn a homeda wɔwɛn AWURADE fie no nkɔwɛn ɔhene no. </content>
        </verse>
        <verse num="8">
            <content>Na montwa ɔhene no ho nhyia, monkurakura mo akodeɛ mo nsam; na deɛ ɔbɛba mo kuo no mu no, monku no; na montena ɔhene ho, n’adifire ne ne muba mu.</content>
            <content> </content>
        </verse>
        <verse num="9">
            <content>Na asafohene no yɛɛ sɛdeɛ ɔsɔfoɔ Yehoiada hyɛeɛ no nyinaa, na wɔfaa wɔn nnipa a wɔba adwuma homeda ne wɔn a wɔmma homeda no, na wɔbaa Ɔsɔfoɔ Yehoiada nkyɛn. </content>
        </verse>
        <verse num="10">
            <content> Na ɔsɔfoɔ no de Ɔhene Dawid mpea ne akyɛm a ɛwɔ AWURADE fie no maa ɔha asafohene no. </content>
        </verse>
        <verse num="11">
            <content>Na awɛmfoɔ no gyinagyina ho kurakura wɔn akodeɛ wɔn nsam, ɛfiri ɛdan no anafoɔ fam ntwea so kɔsi ɛdan no atifi fam ntwea so, afɔrebukyia no ho ne ɛdan no ho, atwa ɔhene no ho ahyia. </content>
        </verse>
        <verse num="12">
            <content> Na ɔyii ɔhene ba no firii adi, na ɔde ahemmotire no bɔɔ ne ti, na ɔde adanseɛ nwoma no hyɛɛ ne nsa, na wɔsii no hene, na wɔsraa no ngo, na wɔbobɔɔ wɔn nsam sɛ: Ɔhene tiri nkwa!</content>
            <content> </content>
        </verse>
        <verse num="13">
            <content>Ɛnna Atalia tee awɛmfoɔ ne ɔman no gyegyeegye no, ɔbaa nkurɔfoɔ no nkyɛn AWURADE fie; </content>
        </verse>
        <verse num="14">
            <content>na ɔbɛhunui, na hwɛ, na ɔhene no gyina simpie no so sɛdeɛ ne yɛbea teɛ no, na asafohene no ne ntotorobɛntohyɛnfoɔ wɔ ɔhene no nkyɛn, na asase no so nkurɔfoɔ no nyinaa ani agye, na wɔhyenhyɛnee ntotorobɛnto. Ɛnna Atalia sunsuanee ne ntadeɛ mu, na ɔteaa mu sɛ: Atirisopam, atirisopam! </content>
        </verse>
        <verse num="15">
            <content>Na Ɔsɔfoɔ Yehoiada hyɛɛ ɔha ha so asafohene a wɔhwɛ dɔm no soɔ no, na ɔka kyerɛɛ wɔn sɛ: Monyi no mfa mo mu mfi, na deɛ ɔbɛdi n’akyire no, momfa nkrantɛ nku no. Na ɔsɔfoɔ no kaa sɛ: Wɔnnku no AWURADE fie. </content>
        </verse>
        <verse num="16">
            <content> Enti wɔsɔɔ ne mu de no kɔfaa kwan a apɔnkɔ nam so ba ahemfie no so; na wɔkumm no hɔ.</content>
            <content> </content>
        </verse>
        <verse num="17">
            <content>Na Yehoiada de apam too AWURADE ne ɔhene ne ɔman no ntam, sɛ wɔnyɛ AWURADE man; na ɔde too ɔhene ne ɔman no nso ntam. </content>
        </verse>
        <verse num="18">
            <content> Ɛnna asase no so nkurɔfoɔ nyinaa kɔɔ Baal fie kɔdwirii n’afɔrebukyia ne n’ahoni no, wɔbubuu no pasaa, na Baal sɔfoɔ Matan nso, wɔkum no afɔrebukyia no anim. Na ɔsɔfoɔ no de awɛmfoɔ gyinagyinaa AWURADE fie no ho. </content>
        </verse>
        <verse num="19">
            <content>Na ɔfaa asafohene ne Karifoɔ ne awɛmfoɔ ne asase no so nkurɔfoɔ nyinaa, na wɔde ɔhene no firii AWURADE fie siane bɛfaa awɛmfoɔ pono ano kwan so baa ahemfie, na ɔtenaa ahennwa no so. </content>
        </verse>
        <verse num="20">
            <content>Na asase no so nkurɔfoɔ nyinaa ani gyee, na kuro no mu dwoe; na Atalia deɛ, wɔde nkrantɛ kumm no ɔhene fie hɔ.</content>
            <content> </content>
        </verse>
        <verse num="21">
            <content>Yehoas bɛdii hene no, na wadi mfirinhyia nson.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 22.10-12 </content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 2 Sa 8.7</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Deut 17.18-19</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Neh 3.28</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 2 Ah 10.26-27; Ate 6.25</content>
        </note>
    </chapter>
    <chapter num="12">
        <verse num="1">
            <content> </content>
            <content> Yehu afe a ɛtɔ so nson so na Yehoas bɛdii hene, na ɔdii hene mfirinhyia aduanan wɔ Yerusalem. Na ne na din de Sibia a ɔfiri Beer-seba. </content>
        </verse>
        <verse num="2">
            <content>Na Yehoas yɛɛ deɛ ɛtene AWURADE ani so, ɛfiri sɛ Ɔsɔfoɔ Yehoiada na ɔkyerɛkyerɛɛ no. </content>
        </verse>
        <verse num="3">
            <content>Nanso sorɔnsorɔmmea no deɛ, wanyi; na ɔman no kɔɔ so bɔɔ afɔdeɛ na wɔhyee aduhwam sorɔnsorɔmmea no so.</content>
            <content> </content>
        </verse>
        <verse num="4">
            <content> </content>
            <content> Na Yehoas ka kyerɛɛ asɔfoɔ no sɛ: Akronkronneɛ sika a wɔde ba AWURADE fie nyinaa ne obiara kra tiri sika sɛ wɔbɔ no boɔ no, ne sika biara nso a ɛba obi akoma mu sɛ ɔde bɛba AWURADE fie no, </content>
        </verse>
        <verse num="5">
            <content>asɔfoɔ no nnyegye no wɔn amannifoɔ nkyɛn, na wɔmfa nsiesiee efie no baabi a ayɛ agoɔ no ne baabiara a wɔbɛhunu sɛ agoɔ bi wɔ hɔ. </content>
        </verse>
        <verse num="6">
            <content>Na Ɔhene Yehoas afe a ɛtɔ so aduonu mmiɛnsa soɔ no, na asɔfoɔ no nnya nsiesiee efie no mu adango no. </content>
        </verse>
        <verse num="7">
            <content>Ɛnna Ɔhene Yehoas frɛɛ Ɔsɔfoɔ Yehoiada ne asɔfoɔ no ka kyerɛɛ wɔn sɛ: Adɛn nti na monsiesiee efie no mu adango no? Afei monnnyegye sika amannifoɔ nkyɛn bio, na monyi mma na wɔmfa nyɛ efie no adango no. </content>
        </verse>
        <verse num="8">
            <content>Na asɔfoɔ no penee sɛ wɔrennye ɔman no hɔ sika, na wɔrenyɛ efie no mu adango no bio.</content>
            <content> </content>
        </verse>
        <verse num="9">
            <content>Ɛnna Ɔsɔfoɔ Yehoiada faa adaka bi, na ɔtuu ne mmuasoɔ mu tokuro, na ɔde sii afɔrebukyia ho, deɛ wɔfa ba AWURADE fie no nifa; na asɔfoɔ a wɔhwɛ ɛpono no ano no de sika a wɔde ba AWURADE fie no nyinaa guu mu. </content>
        </verse>
        <verse num="10">
            <content>Na sɛ wɔhunu sɛ sika pii wɔ adaka no mu a, ɔhene atwerɛfoɔ ne ɔsɔfoɔ panin no foro ba, na wɔbɛkyekyere, na wɔkan sika a wɔhu no AWURADE fie no. </content>
        </verse>
        <verse num="11">
            <content>Na wɔde sika a wɔakarie no hyɛɛ wɔn a wɔyɛɛ adwuma no a wɔde wɔn sisii AWURADE fie so ahwɛfoɔ no nsa, na wɔyi maa nnua adwumfoɔ ne adansifoɔ a wɔyɛ AWURADE fie no, </content>
        </verse>
        <verse num="12">
            <content>ne abantofoɔ, ne abotwafoɔ, ne sɛ wɔde bɛtɔ nnua ne aboɔ a wɔatwa, sɛ wɔde bɛpempam AWURADE fie adango no, ne sɛ wɔde bɛtua efie no adango no bɛsiesie ho adeɛ a wɔhwereɛ nyinaa ka. </content>
        </verse>
        <verse num="13">
            <content>Nanso wɔamfa sika a wɔde ba AWURADE fie no mu bi anyɛ AWURADE fie dwetɛ nyowaa, adumgya, nkoraa, ntotorobɛnto anaa sika ne dwetɛ adeɛ biara. </content>
        </verse>
        <verse num="14">
            <content>Na wɔde maa wɔn a wɔyɛ adwuma no, na wɔde siesie AWURADE fie no. </content>
        </verse>
        <verse num="15">
            <content> Nanso wɔne nnipa a wɔde sika hyɛɛ wɔn nsa sɛ wɔmfa mma adwumayɛfoɔ no ammu nkonta, ɛfiri sɛ wɔyɛɛ no nokorɛ mu. </content>
        </verse>
        <verse num="16">
            <content>Asodie afɔdeɛ sika ne bɔne ho afɔdeɛ sika deɛ, wɔamfa amma AWURADE fie; ɛyɛ asɔfoɔ no dea.</content>
            <content> </content>
        </verse>
        <verse num="17">
            <content> </content>
            <content> Ɛberɛ no mu na Siriahene Hasael foro bɛnee Gat koeɛ, na ɔfae; na Hasael de n’ani kyerɛɛ sɛ ɔreforo aba Yerusalem. </content>
        </verse>
        <verse num="18">
            <content> Ɛnna Yudahene Yehoas faa akronkronneɛ nyinaa a n’agyanom Yuda ahemfo Yehosafat, Yehoram ne Ahasia yɛɛ no kronkron no ne n’akronkronneɛ ne sika a wɔhunuu no AWURADE fie ne ahemfie akoradeɛ mu nyinaa, na ɔsoma maa wɔde kɔmaa Siriahene Hasael; ɛnna ɔfirii Yerusalem ho kɔeɛ.</content>
            <content> </content>
        </verse>
        <verse num="19">
            <content>Na Yehoas ho nsɛm nkaeɛ ne deɛ ɔyɛeɛ nyinaa, wɔatwerɛ no Yuda ahemfo berɛsosɛm nwoma no mu. </content>
        </verse>
        <verse num="20">
            <content> Na ne nkoa sɔre pam ne tiri so, na wɔkumm Yehoas wɔ Milo dan a ɛwɔ kwan a ɛde rekɔ Sila no mu. </content>
        </verse>
        <verse num="21">
            <content> Na ne nkoa Simeat ba Yosakar ne Somer ba Yehosabad bɔɔ no na ɔwui; na wɔsiee no kaa n’agyanom ho, Dawid kuro mu; na ne ba Amasia bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 24 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 14.4; 1 Ah 22.43 </content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 2 Ah 22.7</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 2 Ah 10.32 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 1 Ah 15.18</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: 2 Ah 14.5</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 2 Ah 14.1</content>
        </note>
    </chapter>
    <chapter num="13">
        <verse num="1">
            <content> </content>
            <content> Yudahene Ahasia ba Yoas afe a ɛtɔ so aduonu mmiɛnsa so na Yehu ba Yehoahas bɛdii Israel so hene Samaria mfeɛ dunson. </content>
        </verse>
        <verse num="2">
            <content> Na ɔyɛɛ AWURADE ani so bɔne, na ɔdii Nebat ba Yeroboam a ɔmaa Israel yɛɛ bɔne no bɔne akyi; wamfiri ho. </content>
        </verse>
        <verse num="3">
            <content> Na AWURADE bo fu tiaa Israel, na ɔde wɔn hyɛɛ Siriahene Hasael nsa ne Hasael ba Ben-hadad nsa nna nyinaa. </content>
        </verse>
        <verse num="4">
            <content>Na Yehoahas koto srɛɛ AWURADE, na AWURADE tiee no, ɛfiri sɛ ɔhunuu ɔhaw a Siriahene de reha Israel no. </content>
        </verse>
        <verse num="5">
            <content> Na AWURADE maa Israel ɔgyefoɔ, na wɔfirii Siriafoɔ nsa ase, na Israel mma tenaa wɔn ntomadan mu sɛ akane no. </content>
        </verse>
        <verse num="6">
            <content> Nanso wɔamfiri Yeroboam a ɔmaa Israel yɛɛ bɔne no fie bɔne ho; emu na wɔnanteeɛ. Na Asera nnua no nso sisii Samaria. </content>
        </verse>
        <verse num="7">
            <content>Na wɔannya dɔm biara amma Yehoahas gye apɔnkɔsotefoɔ aduonum ne nteaseɛnam du ne anammɔnmufoɔ mpem du, ɛfiri sɛ na Siriahene asɛe wɔn, na wayɛ wɔn sɛ mfuturo a wɔtiatia soɔ. </content>
        </verse>
        <verse num="8">
            <content>Na Yehoahas ho nsɛm nkaeɛ ne deɛ ɔyɛeɛ nyinaa ne ne mmaninneɛ, wɔantwerɛ no Israel ahemfo berɛsosɛm nwoma no mu? </content>
        </verse>
        <verse num="9">
            <content>Na Yehoahas tii n’agyanom wɔ asamando, na wɔsiee no Samaria; na ne ba Yoas bɛdii n’adeɛ.</content>
            <content> </content>
        </verse>
        <verse num="10">
            <content>Yudahene Yoas afe a ɛtɔ so aduasa nson so na Yehoahas ba Yehoas bɛdii Israel so hene wɔ Samaria mfeɛ dunsia. </content>
        </verse>
        <verse num="11">
            <content> Na ɔyɛɛ AWURADE ani so bɔne, wamfiri Nebat ba Yeroboam a ɔmaa Israel yɛɛ bɔne no bɔne nyinaa ho; emu na ɔnanteeɛ. </content>
        </verse>
        <verse num="12">
            <content> Na Yoas ho nsɛm nkaeɛ ne deɛ ɔyɛeɛ nyinaa ne ne mmaninneɛ, sɛ ɔne Yudahene Amasia dii ako no, wɔantwerɛ no Israel ahemfo berɛsosɛm nwoma no mu? </content>
        </verse>
        <verse num="13">
            <content> Na Yoas tii n’agyanom wɔ asamando, na Yeroboam bɛtenaa n’adwa so; na wɔsiee Yoas Samaria kaa Israel ahemfo ho.</content>
            <content> </content>
        </verse>
        <verse num="14">
            <content> </content>
            <content> Nso na Elisa yare ne yadeɛ a ɔde wuiɛ no. Na Israelhene Yoas siane baa ne nkyɛn bɛsuu n’anim, na ɔkaa sɛ: M’agya, m’agya! Israel nteaseɛnam ne n’apɔnkɔsotefoɔ! </content>
        </verse>
        <verse num="15">
            <content>Ɛnna Elisa ka kyerɛɛ no sɛ: Kɔfa tadua ne agyan! Na ɔde tadua ne agyan brɛɛ no. </content>
        </verse>
        <verse num="16">
            <content>Na ɔka kyerɛɛ Israel hene no sɛ: Fa wo nsa sɔ tadua no mu. Na ɔde ne nsa sɔɔ mu; na Elisa de ne nsa guu ɔhene no nsa so. </content>
        </verse>
        <verse num="17">
            <content>Na ɔkaa sɛ: Hini apueeɛ mpomma no! Na ɔhiniiɛ. Na Elisa se: To! Na ɔtoe. Na ɔse: AWURADE nkonimdie agyan, Siria so nkonimdie agyan! Na wobɛbɔ Siria wɔ Afek akɔsi sɛ wobɛdwerɛ wɔn. </content>
        </verse>
        <verse num="18">
            <content>Na ɔkaa sɛ: Fa agyan no! Na ɔtasee. Na ɔka kyerɛɛ Israel hene no sɛ: To bɔ fam! Na ɔto bɔɔ fam mprɛnsa, na ɔgyaeɛ. </content>
        </verse>
        <verse num="19">
            <content>Ɛnna Nyankopɔn nipa no bo fuu no kaa sɛ: Anka ɛsɛ sɛ woto no mprɛnnum anaa nsia; ɛno na anka wobɛbɔ Siria akɔsi sɛ wobɛdwerɛ wɔn; enti nso mprɛnsa pɛ na wobɛbɔ Siria.</content>
            <content> </content>
        </verse>
        <verse num="20">
            <content>Na Elisa wui, na wɔsiee no. Na afe no baeɛ no, Moabfoɔ afomfafoɔ asafo baa asase no so. </content>
        </verse>
        <verse num="21">
            <content>Na wɔrekɔsie onipa bi, na hwɛ, wɔhunuu asafokuo no, wɔtoo onipa no twenee Elisa da mu; na onipa no kɔkaa Elisa nnompe pɛ, ɔnyaa nkwa, na ɔsɔre gyinaa ne nan so.</content>
            <content> </content>
        </verse>
        <verse num="22">
            <content>Na Siriahene Hasael haa Israel, Yehoahas nna nyinaa. </content>
        </verse>
        <verse num="23">
            <content> Nanso AWURADE dom wɔn, na ne yam hyehyee no maa wɔn, na ɔdanee ne ho kyerɛɛ wɔn n’apam a ɔne Abraham, Isak ne Yakob pameeɛ no nti, na wampɛ sɛ ɔsɛe wɔn, na wanto wɔn antwene amfiri n’anim de bɛsi seesei.</content>
            <content> </content>
        </verse>
        <verse num="24">
            <content>Na Siriahene Hasael wuiɛ; na ne ba Ben-hadad bɛdii n’adeɛ. </content>
        </verse>
        <verse num="25">
            <content> Na Yehoahas ba Yehoas sane kɔgyee Hasael ba Ben-hadad nsam nkuro a ɔde ɔko bɛgyee no n’agya Yehoahas nsam no; mprɛnsa na Yoas bɔɔ no, na ɔgyee Israel nkuro no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 10.35 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 1 Ah 12.26-33</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 10.32</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: 2 Ah 14.27</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 1 Ah 16.33</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: 2 Ah 13.2</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 14.8-16</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 2 Ah 14.23</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: 2 Ah 2.12 </content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Lew 26.42</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 13.19</content>
        </note>
    </chapter>
    <chapter num="14">
        <verse num="1">
            <content> </content>
            <content> Israelhene Yoahas ba Yoas afe a ɛtɔ so mmienu mu na Yudahene Yoas ba Amasia bɛdii hene. </content>
        </verse>
        <verse num="2">
            <content>Ɔbɛdii hene no, na wadi mfeɛ aduonu nnum, na ɔdii hene mfeɛ aduonu nkron wɔ Yerusalem. Na ne na din de Yehoadin a ɔfiri Yerusalem. </content>
        </verse>
        <verse num="3">
            <content> Na ɔyɛɛ deɛ ɛtene AWURADE ani so, nanso na ɛnte sɛ n’agya Dawid; sɛdeɛ n’agya Yoas yɛeɛ no nyinaa na ɔno nso yɛeɛ, </content>
        </verse>
        <verse num="4">
            <content> nanso sorɔnsorɔmmea no deɛ, wɔanyi. Ɔman no kɔɔ so bɔɔ afɔdeɛ na wɔhyee aduhwam sorɔnsorɔmmea no so. </content>
        </verse>
        <verse num="5">
            <content> Na ahennie no timm ne nsam no, ɔkumm ne nkoa a wɔkumm n’agya ɔhene no. </content>
        </verse>
        <verse num="6">
            <content> Na awudifoɔ no mma no deɛ, wanku wɔn, sɛdeɛ wɔatwerɛ no Mose mmara no mu sɛdeɛ AWURADE hyɛɛ sɛ: Wɔnnkum agyanom mma nti a, nso wɔnkum mma agyanom nti, na mmom obiara bɔne so na wɔnkum no.</content>
            <content> </content>
        </verse>
        <verse num="7">
            <content>Ɔno na ɔkumm Edom mu nnipa mpemdu Nkyene-bonhwa mu, na ɔde ɔko faa Sela, na ɔtoo ne din Yokteel de bɛsi nnɛ.</content>
            <content> </content>
        </verse>
        <verse num="8">
            <content>Ɛberɛ no mu na Amasia somaa abɔfoɔ maa wɔkɔɔ Israelhene Yehu ba Yehoahas ba Yehoas nkyɛn sɛ: Bra, ma yɛnsɔ yɛn ho nhwɛ. </content>
        </verse>
        <verse num="9">
            <content> Na Israelhene Yehoas soma maa wɔbaa Yudahene Amasia nkyɛn sɛ: Nkasɛɛ dua a ɛwɔ Lebanon no soma maa wɔkɔɔ tweneduro a ɛwɔ Lebanon no nkyɛn sɛ: Fa wo babaa ma me ba nware. Na wiram mmoa a wɔwɔ Lebanon no sene bɛtiatiaa nkasɛɛ dua no so. </content>
        </verse>
        <verse num="10">
            <content>Kum deɛ woakum Edom, na w’akoma ama wo so. Ma w’animuonyam nnɔɔso mma wo na tena wo fie, na adɛn nti na wo ne mmusuo rebɛdi aperepereɛ na woahwe aseɛ, wo ne Yuda nyinaa?</content>
            <content> </content>
        </verse>
        <verse num="11">
            <content>Na Amasia antie. Ɛnna Israelhene Yehoas foro baeɛ, na wɔbɛhyiaam koe, ɔno ne Yudahene Amasia wɔ Bet-semes a ɛyɛ Yuda dea hɔ. </content>
        </verse>
        <verse num="12">
            <content>Na Yuda dii nkoguo wɔ Israel anim, na wɔdwane kokɔɔ wɔn ntomadan mu. </content>
        </verse>
        <verse num="13">
            <content>Na Israelhene Yoas kyeree Ahasia ba Yehoas ba Yudahene Amasia wɔ Bet-semes; na ɔbaa Yerusalem bɛdwirii Yerusalem fasuo firi Efraim pono no ho de kɔsii ntwea pono no ho basafa ahanan. </content>
        </verse>
        <verse num="14">
            <content>Na ɔfaa sika ne dwetɛ nyinaa ne nnwinneɛ a ɔhunuu no AWURADE fie, ne ahemfie akoradeɛ mu, ne nnommum pii, na ɔsane kɔɔ Samaria.</content>
            <content> </content>
        </verse>
        <verse num="15">
            <content>Na Yoas ho nsɛm nkaeɛ, deɛ ɔyɛeɛ ne ne mmaninneɛ ne sɛdeɛ ɔne Yudahene Amasia koeɛ no, wɔantwerɛ no Israel Ahemfo Berɛsosɛm Nwoma no mu? </content>
        </verse>
        <verse num="16">
            <content> Na Yehoas tii n’agyanom wɔ asamando, na wɔsiee no Samaria kaa Israel ahemfo ho, na ne ba Yeroboam bɛdii n’adeɛ.</content>
            <content> </content>
        </verse>
        <verse num="17">
            <content>Yoas ba Yudahene Amasia tenaa ase Yehoahas ba Israelhene Yehoas wuo akyi mfirinhyia dunum. </content>
        </verse>
        <verse num="18">
            <content>Na Amasia ho nsɛm nkaeɛ no, wɔatwerɛ no Yuda Ahemfo Berɛsosɛm Nwoma no mu. </content>
        </verse>
        <verse num="19">
            <content> Na wɔpam ne tiri so Yerusalem, na ɔdwane kɔɔ Lakis; na wɔsoma maa wɔtii no kɔɔ Lakis, na wɔkɔkumm no wɔ hɔ. </content>
        </verse>
        <verse num="20">
            <content> Na wɔde no too apɔnkɔ so bae, na wɔsiee no Yerusalem kaa n’agyanom ho, Dawid kuro mu.</content>
            <content> </content>
        </verse>
        <verse num="21">
            <content> </content>
            <content> Ɛnna Yuda man no nyinaa faa Asaria a wadi mfeɛ dunsia no na wɔsii no hene sii n’agya Amasia ananmu. </content>
        </verse>
        <verse num="22">
            <content> Ɔno na ɔkyekyeree Elat na ɔdane maa Yuda, na akyire yi no ɔhene no tii n’agyanom wɔ asamando.</content>
            <content> </content>
        </verse>
        <verse num="23">
            <content> </content>
            <content> Yudahene Amasia, Yoas ba, afe a ɛtɔ so dunum so na Israelhene Yeroboam, Yoas ba, bɛdii hene, Samaria, na ɔdii adeɛ mfeɛ aduanan baako.</content>
            <content> </content>
        </verse>
        <verse num="24">
            <content> </content>
            <content> Na ɔyɛɛ AWURADE ani so bɔne, wamfiri Nebat ba Yeroboam a ɔmaa Israel yɛɛ bɔne no bɔne nyinaa ho.</content>
            <content> </content>
        </verse>
        <verse num="25">
            <content> </content>
            <content> Ɔno na ɔkɔgyee Israel hyeɛ sane maa wɔn de firi Hamat de bɛsi Araba po ano, sɛ AWURADE Israel Nyankopɔn asɛm a ɔnam n’akoa Amitai ba Yona, odiyifoɔ a ɔfiri Gat-hefer so kaeɛ no. </content>
        </verse>
        <verse num="26">
            <content> Na AWURADE hunuu Israel amanehunu, sɛ ɛyɛ nwono papa, na ɔdehyeɛ ne akoa nyinaa kɔ a Israel nni ɔboafoɔ biara.</content>
            <content> </content>
        </verse>
        <verse num="27">
            <content> </content>
            <content> Nso na AWURADE nkaa sɛ ɔbɛpepa Israel din afiri ɔsoro ase, na ɔnam Yoas ba Yeroboam so gyee wɔn.</content>
            <content> </content>
        </verse>
        <verse num="28">
            <content>Na Yeroboam ho nsɛm nkaeɛ ne deɛ ɔyɛeɛ nyinaa ne ne mmaninneɛ, sɛdeɛ ɔkoeɛ, ne sɛdeɛ ɔdanee Damasko ne Hamat a na ɛyɛ Yuda dea no maa Israel no, wɔantwerɛ no Israel Ahemfo Berɛsosɛm Nwoma no mu? </content>
        </verse>
        <verse num="29">
            <content> Na Yeroboam tii n’agyanom Israel ahemfo wɔ asamando, na ne ba Sakaria bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 25.1—26.2 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 12.2-3</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 15.4</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: 2 Ah 12.20-21</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Deut 24.16</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Ate 9.14</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 13.13</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: 2 Ah 12.20</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: 2 Ah 9.28</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 2 Ah 15.1-2 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: 2 Ah 16.6</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: 2 Ah 14.16; Hos 1.1; Amos 1.1 </content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: 1 Ah 12.26-33 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Yona 1.1 </content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Deut 32.36</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: 2 Ah 13.5 </content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: 2 Ah 15.18</content>
        </note>
    </chapter>
    <chapter num="15">
        <verse num="1">
            <content> </content>
            <content> Israelhene Yeroboam afe a ɛtɔ so aduonu nson mu na Yudahene Amasia ba Asaria bɛdii hene. </content>
        </verse>
        <verse num="2">
            <content>Ɔbɛdii hene no, na wadi mfeɛ dunsia, na ɔdii hene mfirinhyia aduonum mmienu wɔ Yerusalem. Na ne na din ne Yekolia a ɔfiri Yerusalem. </content>
        </verse>
        <verse num="3">
            <content>Na ɔyɛɛ deɛ ɛtene AWURADE ani so, sɛdeɛ n’agya Amasia yɛeɛ no nyinaa; </content>
        </verse>
        <verse num="4">
            <content> gye sorɔnsorɔmmea no na wɔanyie; na ɔman no kɔɔ so bɔɔ afɔdeɛ na wɔhyee aduhwam wɔ sorɔnsorɔmmea no so. </content>
        </verse>
        <verse num="5">
            <content> Na AWURADE bɔɔ ɔhene no maa no yaree kwata de kɔsii ne wuda; na ɔkɔtenaa fie foforɔ a obiara nte mu, na ɔhene ba Yotam na ɔdii efie no soɔ na ɔbuu asase no sofoɔ atɛn. </content>
        </verse>
        <verse num="6">
            <content>Na Asaria ho nsɛm nkaeɛ ne deɛ ɔyɛeɛ nyinaa, wɔantwerɛ no Yuda Ahemfo Berɛsosɛm Nwoma no mu? </content>
        </verse>
        <verse num="7">
            <content>Na Asaria tii n’agyanom wɔ asamando, na wɔsiee no kaa n’agyanom ho Dawid kuro mu; na ne ba Yotam bɛdii n’adeɛ.</content>
            <content> </content>
        </verse>
        <verse num="8">
            <content> </content>
            <content> Yudahene Asaria afe a ɛtɔ so aduasa nwɔtwe mu na Yeroboam ba Sakaria bɛdii Israel so hene Samaria. Ɔdii hene abosome nsia. </content>
        </verse>
        <verse num="9">
            <content> Na ɔyɛɛ AWURADE ani so bɔne sɛdeɛ n’agyanom yɛeɛ no; wamfiri Nebat ba Yeroboam bɔne a ɔmaa Israel yɛeɛ no ho. </content>
        </verse>
        <verse num="10">
            <content> Na Yabes ba Salum pam ne tiri so, na ɔbɔɔ no Ibleam kumm no, na ɔsii n’ananmu dii hene. </content>
        </verse>
        <verse num="11">
            <content>Na Sakaria ho nsɛm nkaeɛ no, hwɛ, wɔatwerɛ no Israel Ahemfo Berɛsosɛm Nwoma no mu. </content>
        </verse>
        <verse num="12">
            <content> (Ɛno ne AWURADE asɛm no a ɔka kyerɛɛ Yehu sɛ: W’awoɔ ntoatoasoɔ a ɛtɔ so nnan mu mma bɛtena Israel adwa so no baa mu.)</content>
            <content> </content>
        </verse>
        <verse num="13">
            <content>Yabes ba Salum bɛdii hene, Yudahene Usia afe a ɛtɔ so aduasa nkron mu; na ɔdii hene bosome wɔ Samaria. </content>
        </verse>
        <verse num="14">
            <content> Na Gadi ba Menahem firii Tirsa foro baa Samaria, na ɔbɛbɔɔ Yabes ba Salum wɔ Samaria kumm no, na ɔsii n’ananmu dii hene. </content>
        </verse>
        <verse num="15">
            <content>Na Salum ho nsɛm nkaeɛ ne n’apam a ɔpameeɛ no, hwɛ, wɔatwerɛ no Israel Ahemfo Berɛsosɛm Nwoma no mu. </content>
        </verse>
        <verse num="16">
            <content>Ɛberɛ no mu no Menahem firii Tirsa kɔkum Tifsa ne deɛ ɛwɔ mu nyinaa ne ɛho asase, ɛfiri sɛ wɔanhini no nti, ɔkumm wɔn, na ɔpaepaee emu anyinsɛnfoɔ nyinaa mu.</content>
            <content> </content>
        </verse>
        <verse num="17">
            <content>Yudahene Asaria afe a ɛtɔ so aduasa nkron mu na Gadi ba Menahem bɛdii Israel so hene mfeɛ du wɔ Samaria. </content>
        </verse>
        <verse num="18">
            <content> Na ɔyɛɛ AWURADE ani so bɔne, wamfiri Nebat ba Yeroboam a ɔmaa Israel yɛɛ bɔne no bɔne ho ne nna nyinaa. </content>
        </verse>
        <verse num="19">
            <content>Asiriahene Pul baa asase no so, na Menahem maa Pul dwetɛ dwetikɛseɛ apem, sɛ ɔmmoa no nhyɛ ne nsa mu den, n’ahennie no mu. </content>
        </verse>
        <verse num="20">
            <content> Na Menahem gyegyee Israel hɔ toɔ, mmarima a wɔbɛtumi nyinaa hɔ dwetɛ nnwetɛbena aduonum aduonum, sɛ ɔde rekɔma Asiriahene. Ɛnna Asiriahene nsa kaeɛ no ɔsaneeɛ, na wannyina asase no so hɔ. </content>
        </verse>
        <verse num="21">
            <content>Na Menahem ho nsɛm nkaeɛ ne deɛ ɔyɛeɛ nyinaa, wɔantwerɛ no Israel Ahemfo Berɛsosɛm Nwoma no mu? </content>
        </verse>
        <verse num="22">
            <content>Na Menahem tii n’agyanom wɔ asamando, na ne ba Pekahia bɛdii n’adeɛ.</content>
            <content> </content>
        </verse>
        <verse num="23">
            <content>Yudahene Asaria afe a ɛtɔ so aduonum mu na Menahem ba Pekahia bɛdii Israel so hene Samaria mfeɛ mmienu. </content>
        </verse>
        <verse num="24">
            <content> Na ɔyɛɛ AWURADE ani so bɔne. Wamfiri Nebat ba Yeroboam a ɔmaa Israel yɛɛ bɔne no bɔne ho. </content>
        </verse>
        <verse num="25">
            <content> Na ne kunini Peka a ɔyɛ Remalia ba pam ne tiri so, na ɔbɔɔ no Samaria ahemfie aban mu, ɔne Argob ne Arie, na Gileadfoɔ mma mu mmarima aduonum ka ne ho; na ɔkumm no, na ɔbɛdii n’adeɛ. </content>
        </verse>
        <verse num="26">
            <content>Na Pekahia ho nsɛm nkaeɛ ne deɛ ɔyɛeɛ nyinaa, hwɛ, wɔatwerɛ no Israel Ahemfo Berɛsosɛm Nwoma mu.</content>
            <content> </content>
        </verse>
        <verse num="27">
            <content>Yudahene Asaria afe a ɛtɔ so aduonum mmienu mu na Remalia ba Peka bɛdii Israel so hene Samaria mfeɛ aduonu. </content>
        </verse>
        <verse num="28">
            <content> Na ɔyɛɛ AWURADE ani so bɔne. Wamfiri Nebat ba Yeroboam a ɔmaa Israel yɛɛ bɔne no bɔne ho. </content>
        </verse>
        <verse num="29">
            <content> Israelhene Peka berɛ so na Asiriahene Tiglat-pileser ba bɛfaa Iyon, Abel-bet-maaka, Yanoa, Kedes, Hasor, Gilead ne Galilea, Naftali asase nyinaa, na ɔtuu wɔn kɔɔ Asiria. </content>
        </verse>
        <verse num="30">
            <content> Na Ela ba Hosea pam Remalia ba Peka tiri so, na ɔbɔɔ no kumm no, na ɔbɛdii n’adeɛ Usia ba Yotam afe a ɛtɔ so aduonu mu. </content>
        </verse>
        <verse num="31">
            <content>Na Peka ho nsɛm nkaeɛ ne deɛ ɔyɛeɛ nyinaa, hwɛ, wɔatwerɛ no Israel ahemfo berɛsosɛm nwoma no mu.</content>
            <content> </content>
        </verse>
        <verse num="32">
            <content>Israelhene Remalia ba Peka afe a ɛtɔ so mmienu mu na Yudahene Usia ba Yotam bɛdii hene. </content>
        </verse>
        <verse num="33">
            <content>Ɔbɛdii hene no, na wadi mfeɛ aduonu nnum, na mfirinhyia dunsia na ɔdii hene Yerusalem. Na ne na din de Yerusa a ɔyɛ Sadok babaa. </content>
        </verse>
        <verse num="34">
            <content> Na ɔyɛɛ deɛ ɛtene AWURADE ani so, sɛdeɛ n’agya Usia yɛeɛ nyinaa na ɔyɛeɛ; </content>
        </verse>
        <verse num="35">
            <content>gye sorɔnsorɔmmea na wanyiyie, na ɔman no kɔɔ so bɔɔ afɔdeɛ, hyee nnuhwam wɔ so. Ɔno na ɔsii AWURADE fie pono a ɛkorɔn no. </content>
        </verse>
        <verse num="36">
            <content>Na Yotam ho nsɛm nkaeɛ ne deɛ ɔyɛeɛ nyinaa, wɔantwerɛ no Yuda ahemfo berɛsosɛm nwoma no mu?</content>
            <content> </content>
        </verse>
        <verse num="37">
            <content> </content>
            <content> Nna no mu na AWURADE firii aseɛ somaa Siriahene Resin ne Remalia ba Peka baa Yuda soɔ. </content>
        </verse>
        <verse num="38">
            <content>Na Yotam tii n’agyanom wɔ asamando, na wɔsiee no kaa n’agyanom ho, n’agya Dawid kuro mu, na ne ba Ahas bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 26.1, 3-23 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 14.3-4</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Lew 13.46</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: 2 Ah 14.29 </content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: 1 Ah 12.26-33</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 2 Ah 15.14; Amos 7.9</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 10.30</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: 1 Ah 16.17</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 2 Ah 15.9</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: 2 Ah 23.35</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: 2 Ah 15.9</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 15.10, 14, 30</content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: 2 Ah 15.9</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: 1 Be 5.26</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: 2 Ah 17.1; 15.25</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: 2 Ah 15.3-4</content>
        </note>
        <note kind="CROSS_REFERENCES">
            <content kind="REF_VERSE_START">37</content>
            <content>: 2 Ah 16.5 </content>
        </note>
    </chapter>
    <chapter num="16">
        <verse num="1">
            <content> </content>
            <content> Remalia ba Peka afe a ɛtɔ so dunson mu na Yudahene Yotam ba Ahas bɛdii hene. </content>
        </verse>
        <verse num="2">
            <content>Ahas bɛdii hene no, na wadi mfirinhyia aduonu, na ɔdii hene mfirinhyia dunsia Yerusalem. Na wanyɛ deɛ ɛtene AWURADE, ne Nyankopɔn, ani so sɛ n’agya Dawid. </content>
        </verse>
        <verse num="3">
            <content> Na ɔfaa Israel ahemfo kwan so, na ne ba mpo ɔde no bɔɔ afɔdeɛ sɛ amanaman a AWURADE tuu wɔn firii Israel mma anim no akyiwadeɛ a na wɔyɛ. </content>
        </verse>
        <verse num="4">
            <content>Na ɔbobɔɔ afɔdeɛ na ɔhyee nnuhwam sorɔnsorɔmmea ne nkokoɔ so ne nnua frɔmfrɔm nyinaa ase.</content>
            <content> </content>
        </verse>
        <verse num="5">
            <content> </content>
            <content> Ɛberɛ no mu na Siriahene Resin ne Israelhene Remalia ba Peka foro baa Yerusalem bɛkoeɛ; na wɔkaa Ahas hyɛɛ mu, nanso wɔantumi anni ne so. </content>
        </verse>
        <verse num="6">
            <content> Ɛberɛ no mu ara na Siriahene Resin gyee Elat sane maa Siria, na ɔpamoo Yudafoɔ no firii Elat, na Edomfoɔ baa Elat bɛtenaa hɔ de bɛsi nnɛ. </content>
        </verse>
        <verse num="7">
            <content> Na Ahas somaa abɔfoɔ maa wɔkɔɔ Asiriahene Tiglat-pileser nkyɛn sɛ: W’akoa ne wo ba ne me; foro bra bɛgye me Siriahene ne Israel hene a wɔasɔre atia me yi nsam. </content>
        </verse>
        <verse num="8">
            <content> Na Ahas faa dwetɛ ne sika a wɔhunuu no AWURADE fie ne ahemfie akoradeɛ mu no soma maa wɔde kɔmaa Asiriahene sɛ ayɛyɛdeɛ. </content>
        </verse>
        <verse num="9">
            <content>Na Asiriahene tiee no, na Asiriahene foro baa Damasko, na ɔbɛfae, na ɔtuu wɔn kɔduaa Kir, na ɔkum Resin.</content>
            <content> </content>
        </verse>
        <verse num="10">
            <content>Na Ɔhene Ahas sii mu kɔhyiaa Asiriahene Tiglat-pileser wɔ Damasko; na ɔkɔhunuu afɔrebukyia a ɛwɔ Damasko no, na Ɔhene Ahas de afɔrebukyia no nsɛsoɔ ne nsususoɔ sɛdeɛ ne yɛbea nyinaa teɛ soma maa wɔde brɛɛ Ɔsɔfoɔ Uria. </content>
        </verse>
        <verse num="11">
            <content>Na Ɔsɔfoɔ Uria sii afɔrebukyia no sɛdeɛ Ɔhene Ahas soma firii Damasko de brɛɛ no no, saa na Ɔsɔfoɔ Uria yɛ twɛnee ba a Ɔhene Ahas firi Damasko baeɛ. </content>
        </verse>
        <verse num="12">
            <content>Na ɔhene firi Damasko baeɛ no, ɔhene bɛhunuu afɔrebukyia no, na ɔhene twe pinii afɔrebukyia no ho, na ɔbɔɔ so ɔhyeɛ afɔdeɛ. </content>
        </verse>
        <verse num="13">
            <content>Na ɔhyee ne hyeɛ afɔdeɛ ne n’aduane afɔdeɛ, na ɔhwiee n’ahwiesa, na ɔde n’asomdwoeɛ afɔdeɛ mogya petee afɔrebukyia no so. </content>
        </verse>
        <verse num="14">
            <content>Na kɔbere mfrafraeɛ afɔrebukyia a ɛsi AWURADE anim no, ɔtwe firii asɔredan no anim, afɔrebukyia foforɔ no ne AWURADE dan no ntam de kɔsii afɔrebukyia no nkyɛn mu atifi fam. </content>
        </verse>
        <verse num="15">
            <content>Na Ɔhene Ahas hyɛɛ Ɔsɔfoɔ Uria sɛ: Afɔrebukyia kɛseɛ no so na hye anɔpa hyeɛ afɔdeɛ ne anwummerɛ aduane afɔdeɛ ne ɔhene hyeɛ afɔdeɛ ne n’aduane afɔdeɛ ne asase yi sofoɔ nyinaa hyeɛ afɔdeɛ ne wɔn aduane afɔdeɛ ne wɔn ahwiesa, na fa ɔhyeɛ afɔdeɛ mogya nyinaa ne okum afɔdeɛ nyinaa mogya pete so; na kɔbere mfrafraeɛ afɔrebukyia no nsi me hɔ na makɔ so abisa. </content>
        </verse>
        <verse num="16">
            <content>Na Ɔsɔfoɔ Uria yɛɛ sɛdeɛ Ɔhene Ahas hyɛɛ no no nyinaa.</content>
            <content> </content>
        </verse>
        <verse num="17">
            <content> </content>
            <content> Na Ɔhene Ahas twitwaa nnaka no nhyehyɛmu no, na ɔyiyii so nnwaresɛn no, na ɔyii dwaresɛn no firii kɔbere mfrafraeɛ anantwie a ɛwɔ aseɛ no so, na ɔde sii mmoseaa bi so. </content>
        </verse>
        <verse num="18">
            <content>Na ɔkwan a wɔakata soɔ a wɔfa so homeda a wɔyɛɛ no efie no mu, ne ɔhene mfikyikwan no, Asiriahene nti ɔyi kɔtoo AWURADE fie. </content>
        </verse>
        <verse num="19">
            <content>Na Ahas ho nsɛm nkaeɛ, deɛ ɔyɛeɛ no, wɔantwerɛ no Yuda Ahemfo Berɛsosɛm Nwoma no mu? </content>
        </verse>
        <verse num="20">
            <content> Na Ahas tii n’agyanom wɔ asamando, na wɔsiee no kaa n’agyanom ho Dawid kuro mu; na ne ba Hesekia bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 28 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 21.6; Lew 18.21</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Yes 7.1-9 </content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 2 Ah 14.22</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 2 Ah 15.29</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: 1 Ah 15.18</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 1 Ah 7.23-39 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: 2 Ah 18.1</content>
        </note>
    </chapter>
    <chapter num="17">
        <verse num="1">
            <content> </content>
            <content> Yudahene Ahas afe a ɛtɔ so dummienu mu na Ela ba Hosea bɛdii Israel so hene wɔ Samaria mfeɛ nkron. </content>
        </verse>
        <verse num="2">
            <content>Na ɔyɛɛ AWURADE ani so bɔne, nanso na ɛnte sɛ Israel ahemfo a wɔdii n’anim no. </content>
        </verse>
        <verse num="3">
            <content> Ɔno so na Asiriahene Salmaneser baeɛ, na Hosea bɛyɛɛ n’akoa, na ɔtuaa apeatoɔ maa no. </content>
        </verse>
        <verse num="4">
            <content> Na Asiriahene hunuu sɛ Hosea apam ne tiri so, sɛ wasoma abɔfoɔ ama wɔakɔ Misraimhene So nkyɛn, na wamfa apeatoɔ ankɔma Asiriahene sɛ daa afe no. Na Asiriahene bɛkyekyeree no kɔtoo nneduadan mu. </content>
        </verse>
        <verse num="5">
            <content>Na Asiriahene tu baa asase no nyinaa so, na ɔbaa Samaria bɛkaa no hyɛɛ mu mfeɛ mmiɛnsa. </content>
        </verse>
        <verse num="6">
            <content>Hosea afe a ɛtɔ so nkron mu na Asiriahene faa Samaria, na ɔtuu Israel kɔɔ Asiria, na ɔde wɔn kɔduaa Hala ne Habor, Gosan asubɔnten ho, ne Media nkuro mu.</content>
            <content> </content>
        </verse>
        <verse num="7">
            <content>Na ɛbaa saa, ɛfiri sɛ na Israelfoɔ ayɛ AWURADE wɔn Nyankopɔn a ɔyii wɔn Misraim asase soɔ Misraimhene Farao nsam baeɛ no bɔne, na wɔakɔsom anyame foforɔ, </content>
        </verse>
        <verse num="8">
            <content> na wɔanante amanaman a AWURADE tuu wɔn firii Israel mma anim no amammerɛ ne Israel ahemfo deɛ a wɔhyehyɛeɛ no mu. </content>
        </verse>
        <verse num="9">
            <content>Na Israelfoɔ no nam aseɛ dii nsɛm a ɛmfata, na ɛne AWURADE wɔn Nyankopɔn dii asie, na wɔsisii sorɔnsorɔmmea, wɔn nkuro nyinaa mu, ɛfiri awɛmfoɔ abantenten so kɔsi afasuo nkuro so, </content>
        </verse>
        <verse num="10">
            <content> na wɔyeyɛɛ adum ne Asera nnua, nkokoɔ a ɛkorɔn nyinaa so, ne nnua frɔmfrɔm nyinaa ase maa wɔn ho. </content>
        </verse>
        <verse num="11">
            <content> Na ɛhɔ na wɔhyee nnuhwam sorɔnsorɔmmea nyinaa, sɛ amanaman a AWURADE tutuu wɔn firii wɔn anim no, na wɔdii nsɛmmɔne de huruu AWURADE bo. </content>
        </verse>
        <verse num="12">
            <content> Na wɔsonsom ahonihuhuo a AWURADE aka wɔn ɛho asɛm sɛ: Monnni saa asɛm yi, no. </content>
        </verse>
        <verse num="13">
            <content>Na AWURADE nam n’adiyifoɔ nyinaa ne adehunufoɔ nyinaa so dii Israel ne Yuda adanseɛ sɛ: Monsane mfiri mo akwammɔne no so, na monni me mmara nsɛm ne m’ahyɛdeɛ so, sɛ mmara a mehyɛɛ mo agyanom a menam me nkoa adiyifoɔ no so memaa wɔde brɛɛ mo no nyinaa. </content>
        </verse>
        <verse num="14">
            <content>Nanso wɔantie, na wɔsensenee wɔn kɔn sɛ wɔn agyanom a wɔannye AWURADE wɔn Nyankopɔn annie no kɔn. </content>
        </verse>
        <verse num="15">
            <content> Na wɔpoo n’ahyɛdeɛ ne n’apam a ɔne wɔn agyanom pameeɛ ne n’adanseɛ a ɔdii wɔn no, na wɔkɔdii ahuhudeɛ akyi dii ahuhusɛm, na wɔkɔdii amanaman a wɔatwa wɔn ho ahyia a AWURADE hyɛɛ wɔn sɛ wɔnnyɛ sɛ wɔn no akyi. </content>
        </verse>
        <verse num="16">
            <content> Na wɔgyaa AWURADE wɔn Nyankopɔn mmara nyinaa, na wɔyɛɛ ahoni a wɔaguo, nantwie mma mmienu fae, na wɔyɛɛ Asera nnua, na wɔsɔree ɔsoro asafo nyinaa, na wɔsom Baal. </content>
        </verse>
        <verse num="17">
            <content> Na wɔmemaa wɔn mmammarima ne wɔn mmammaa fefaa ogya mu, na wɔhyehyɛɛ nkɔm bisabisaa adeɛ, na wɔtontɔn wɔn ho sɛ wɔbɛyɛ AWURADE ani so bɔne de ahuru ne bo. </content>
        </verse>
        <verse num="18">
            <content>Enti na AWURADE faa Israel abufuo sɛɛ, na ɔyii wɔn firii n’anim, wannya obiara sɛ Yuda abusuakuo nko.</content>
            <content> </content>
        </verse>
        <verse num="19">
            <content>Yuda nso anni AWURADE wɔn Nyankopɔn mmara nsɛm so, na wɔnantee Israel ahyɛdeɛ a wɔyɛeɛ no mu. </content>
        </verse>
        <verse num="20">
            <content>Enti na AWURADE poo Israel asefoɔ nyinaa, na ɔbrɛɛ wɔn ase, na ɔde wɔn hyɛɛ afomfafoɔ nsa kɔsii sɛ ɔtoo wɔn firii n’anim guiɛ.</content>
            <content> </content>
        </verse>
        <verse num="21">
            <content> </content>
            <content> Na Israel te firii Dawid fie ho, na wɔde Nebat ba Yeroboam sii hene, na Yeroboam twee Israel firii AWURADE akyiridie ho, maa wɔyɛɛ bɔne kɛse. </content>
        </verse>
        <verse num="22">
            <content>Na Israelfoɔ kɔnantee Yeroboam bɔne a ɔyɛeɛ no nyinaa mu; wɔamfiri ho </content>
        </verse>
        <verse num="23">
            <content> de kɔsii sɛ AWURADE yii Israel firii n’anim, sɛdeɛ ɔnam ne nkoa adiyifoɔ no nyinaa so kaeɛ no. Ɛno na wɔtuu Israel firii n’asase so kɔɔ Asiria de bɛsi nnɛ.</content>
            <content> </content>
        </verse>
        <verse num="24">
            <content>Na Asiriahene kɔfaa nnipa firii Babel ne Kuta ne Awa ne Hamat ne Sefarwaim de wɔn bɛduaa Samaria nkuro mu sii Israelfoɔ no ananmu, na wɔdii Samaria so na wɔtenaa ne nkuro mu. </content>
        </verse>
        <verse num="25">
            <content>Na ɛbaa sɛ wɔn hɔ tena mfitiaseɛ mu no na wɔnsuro AWURADE, na AWURADE somaa agyata maa wɔbaa wɔn mu a wɔkunkumm wɔn mu binom. </content>
        </verse>
        <verse num="26">
            <content>Na wɔkɔka kyerɛɛ Asiriahene sɛ: Amanaman a woatutu wɔn de wɔn abɛdua Samaria nkuro mu yi, wɔnnim asase no so Nyankopɔn no atemmudeɛ, enti wasoma agyata ama wɔaba wɔn mu, na hwɛ, wɔrekunkum wɔn, ɛsiane sɛ wɔnnim asase no so Nyankopɔn atemmudeɛ. </content>
        </verse>
        <verse num="27">
            <content>Ɛnna Asiriahene no hyɛɛ sɛ: Momma asɔfoɔ a moatu wɔn hɔ no mu baako nkɔ hɔ, na ɔnkɔ nkɔtena hɔ, na ɔnkyerɛkyerɛ wɔn asase no so Nyankopɔn no atemmudeɛ. </content>
        </verse>
        <verse num="28">
            <content>Na asɔfoɔ a wɔtuu wɔn firii Samaria no mu baako ba bɛtenaa Betel, na ɔkyerɛkyerɛɛ wɔn sɛdeɛ wɔnsuro AWURADE.</content>
            <content> </content>
        </verse>
        <verse num="29">
            <content>Nanso amanaman no yeyɛɛ wɔn anyame, na wɔde wɔn sisii sorɔnsorɔmmea adan a Samariafoɔ yeyɛeɛ no mu; ɔman biara, wɔn nkuro a wɔte mu no mu. </content>
        </verse>
        <verse num="30">
            <content>Na Babelfoɔ no yɛɛ Sukot Benot, na Kutfoɔ no yɛɛ Nergal, na Hamatfoɔ no yɛɛ Asima, </content>
        </verse>
        <verse num="31">
            <content> na Awifoɔ no yɛɛ Nibhas ne Tartak. Na Sefarwifoɔ de ogya hyehyee wɔn mma maa Adramelek ne Anamelek, Sefarwaim anyame no. </content>
        </verse>
        <verse num="32">
            <content>Na wɔsuroo AWURADE nso, na kuro biara yii nipa yɛɛ no sorɔnsorɔmmea sɔfoɔ, wɔn na wɔbobɔɔ afɔdeɛ maa wɔn sorɔnsorɔmmea afie no mu. </content>
        </verse>
        <verse num="33">
            <content>Wɔsuroo AWURADE deɛ, nanso wɔsonsom wɔn ara wɔn anyame, sɛ amanaman a wɔtuu wɔn firii hɔ baeɛ no amanneɛ teɛ. </content>
        </verse>
        <verse num="34">
            <content>Ɛde bɛsi nnɛ yi ara, wɔyɛ sɛ kane nneyɛɛ no.</content>
            <content>Wɔnsuro AWURADE, nso wɔnyɛ sɛdeɛ wɔn ahyɛdeɛ, anaa wɔn atemmudeɛ, anaa mmara, anaa ɛmom a AWURADE hyɛɛ Yakob a ɔtoo no din Israel no mma no. </content>
        </verse>
        <verse num="35">
            <content> Wɔn na AWURADE ne wɔn pameeɛ, na ɔhyɛɛ wɔn sɛ: Monnsuro anyame foforɔ, na monnsɔre wɔn na monnsom wɔn, na mommmɔ wɔn afɔdeɛ, </content>
        </verse>
        <verse num="36">
            <content>na mmom AWURADE a ɔde ahoɔden kɛseɛ ne basa a watene mu kɔyii mo firii Misraim asase so baeɛ no, ɔno na monsuro no, na ɔno na monsɔre no, na ɔno na mommɔ no afɔdeɛ. </content>
        </verse>
        <verse num="37">
            <content>Na ahyɛdeɛ ne atemmudeɛ ne mmara ne ɛmom a ɔtwerɛ maa mo no, monni so nyɛ no mo nna nyinaa, na monnsuro anyame foforɔ. </content>
        </verse>
        <verse num="38">
            <content> Na apam a me ne mo pameeɛ no, mommma mo werɛ mmfi, na monnsuro anyame foforɔ, </content>
        </verse>
        <verse num="39">
            <content>na mmom AWURADE mo Nyankopɔn na monsuro no, na ɔno na ɔbɛyi mo afiri mo atamfoɔ nyinaa nsam. </content>
        </verse>
        <verse num="40">
            <content>Nanso wɔantie, na mmom sɛ wɔn kane yɛbea teɛ no ara na wɔyɛeɛ.</content>
            <content> </content>
        </verse>
        <verse num="41">
            <content>Sɛɛ na amanaman yi suro AWURADE, na wɔsonsom wɔn ahoni a wɔasensene no, wɔn mma ne wɔn mma mma nso, sɛdeɛ wɔn agyanom yɛeɛ no, saa ara na wɔn nso wɔyɛ de bɛsi nnɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 15.30 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 18.9-12</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Hos 12.1</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: 2 Ah 16.3</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 2 Ah 16.4; 1 Ah 14.23</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: 2 Ah 17.8</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 20.2-3; 23.13</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 23.24</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 1 Ah 12.28; 16.33</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 2 Ah 16.3</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 1 Ah 12.20 </content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Deut 28.63-64</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: 2 Ah 17.17</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 23.24</content>
        </note>
        <note kind="CROSS_REFERENCES">
            <content kind="REF_VERSE_START">38</content>
            <content>: Deut 6.12-19</content>
        </note>
    </chapter>
    <chapter num="18">
        <verse num="1">
            <content> </content>
            <content> Na Israelhene Ela ba Hosea afe a ɛtɔ so mmiɛnsa mu na Yudahene Ahas ba Hesekia bɛdii hene. </content>
        </verse>
        <verse num="2">
            <content> Ɔbɛdii hene no, na wadi mfirinhyia aduonu nnum, na ɔdii hene mfeɛ aduonu nkron wɔ Yerusalem. Na ne na din de Abi a ɔyɛ Sakaria babaa. </content>
        </verse>
        <verse num="3">
            <content> Na ɔyɛɛ deɛ ɛtene AWURADE ani so, sɛdeɛ n’agya Dawid yɛeɛ nyinaa. </content>
        </verse>
        <verse num="4">
            <content> Ɔyiyii sorɔnsorɔmmea no, na ɔbubuu adum no, na ɔtwitwaa Asera nnua no guiɛ, na ɔbubuu kɔbere mfrafraeɛ ɔwɔ a Mose yɛeɛ no; ɛfiri sɛ saa berɛ no, na Israelfoɔ hye aduhwam ma no, na wɔfrɛ no Nehustan. </content>
        </verse>
        <verse num="5">
            <content> AWURADE Israel Nyankopɔn so na ɔde ne ho toeɛ, na n’akyiri no, obiara amma sɛ ɔno Yuda ahemfo nyinaa mu, na obiara anni n’anim saa. </content>
        </verse>
        <verse num="6">
            <content>Na ɔbataa AWURADE ho, wansane amfiri n’akyi, na ɔdii mmara nsɛm a AWURADE hyɛɛ Mose no so. </content>
        </verse>
        <verse num="7">
            <content>Na AWURADE dii n’akyi; baabiara a na ɔfiri korɔ no, ɔnya siadeɛ; na ɔtee Asiriahene so atua, na wansom no. </content>
        </verse>
        <verse num="8">
            <content>Ɔno na ɔkunkumm Filistifoɔ kɔduruu Gasa ne ɛho asase so, de firi awɛmfoɔ abantenten so kɔsii kuro a afasuo atwa ho ahyia no so.</content>
            <content> </content>
        </verse>
        <verse num="9">
            <content> </content>
            <content> Na ɛbaa sɛ, Ɔhene Hesekia afe a ɛtɔ so nnan a ɛyɛ Israelhene Ela ba Hosea afe a ɛtɔ so nson mu no, Asiriahene Salmaneser foro baa Samaria so bɛkaa no hyɛɛ mu, </content>
        </verse>
        <verse num="10">
            <content>na mfeɛ mmiɛnsa awieeɛ no wɔfae. Hesekia afe a ɛtɔ so nsia a ɛne Israelhene Hosea afe a ɛtɔ so nkron no mu na wɔfaa Samaria. </content>
        </verse>
        <verse num="11">
            <content>Na Asiriahene tuu Israel kɔɔ Asiria, na ɔde wɔn kɔguu Hala ne Habor, Gosan asubɔnten ho, ne Media nkuro mu, </content>
        </verse>
        <verse num="12">
            <content>ɛfiri sɛ wɔantie AWURADE wɔn Nyankopɔn, na wɔtoo n’apam ne deɛ AWURADE akoa Mose hyɛeɛ no nyinaa, na wɔantie na wɔanyɛ.</content>
            <content> </content>
        </verse>
        <verse num="13">
            <content> </content>
            <content> Na Ɔhene Hesekia afe a ɛtɔ so dunan mu na Asiriahene Sanaherib tu baa Yuda nkuro a ɛyɛ den nyinaa so bɛfaeɛ. </content>
        </verse>
        <verse num="14">
            <content> Na Yudahene Hesekia soma maa wɔkɔɔ Asiriahene nkyɛn wɔ Lakis sɛ: Mayɛ bɔne; sane firi me so, na deɛ wode bɛto me soɔ no, mɛsoa. Na Asiriahene hyɛɛ sɛ Yudahene Hesekia ntua dwetɛ dwetikɛseɛ ahasa ne sika dwetikɛseɛ aduasa. </content>
        </verse>
        <verse num="15">
            <content> Na Hesekia de dwetɛ a wɔhunuu no AWURADE fie ne ahemfie akoradeɛ mu no nyinaa mae. </content>
        </verse>
        <verse num="16">
            <content>Ɛberɛ no mu na Hesekia twitwaa AWURADE aban apono ne adum ho sika a Yudahene Hesekia de duraduraa ho no, na ɔde maa Asiriahene.</content>
            <content> </content>
        </verse>
        <verse num="17">
            <content>Ɛnna Asiriahene somaa ne sahene anaa Tartan, ne piafoɔ panin anaa Rabsaris, ne nsahyɛfoɔ panin anaa Rabsake no firi Lakis ne dɔm a emu yɛ duro baa Ɔhene Hesekia so wɔ Yerusalem; na wɔforo baa Yerusalem. Na wɔforo baeɛ no, wɔbɛgyinaa atifi tareɛ a ɛwɔ Ntomasifoɔ Asasewa no tempɔn ho no suka ho. </content>
        </verse>
        <verse num="18">
            <content>Na wɔbɛfrɛɛ ɔhene. Ɛnna Hilkia ba Eliakim a ɔdi efie no soɔ ne Ɔtwerɛfoɔ Sebna ne ɔsɛnkaefoɔ Asaf ba Yoa firii adi kɔɔ wɔn nkyɛn.</content>
            <content> </content>
        </verse>
        <verse num="19">
            <content>Na Rabsake no ka kyerɛɛ wɔn sɛ: Monka nkyerɛ Hesekia sɛ: Sɛ ɔhenkɛseɛ no, Asiria hene no seɛ nie: Ɛdeɛn koraa na wode wo ho to soɔ yi? </content>
        </verse>
        <verse num="20">
            <content>Wosusu sɛ anosɛm nko yɛ akodie ho nyansa ne mmaninyɛ! Na afei, hwan so na wode wo ho toɔ a enti wote me so atua yi? </content>
        </verse>
        <verse num="21">
            <content>Afei, hwɛ, wode wo ho to demmire a abuo yi so, ɛne Misraim a sɛ obi twere no a, ɛwɔ ne nsam hwire mu! Saa na Misraimhene Farao teɛ ma wɔn a wɔde wɔn ho to ne soɔ nyinaa. </content>
        </verse>
        <verse num="22">
            <content> Na sɛ moka kyerɛ me sɛ: AWURADE yɛn Nyankopɔn so na yɛde yɛn ho toɔ a, ɛnyɛ ɔno na Hesekia ayi ne sorɔnsorɔmmea ne n’afɔrebukyia, na wase Yuda ne Yerusalem sɛ: Afɔrebukyia a ɛwɔ Yerusalem yi anim na monsɔreɛ? </content>
        </verse>
        <verse num="23">
            <content>Na afei bra na ɛne me wura Asiriahene nto nkyea ɛ, na mɛma wo apɔnkɔ mpem mmienu, sɛ wobɛtumi anya nnipa atenatena wɔn so anaa. </content>
        </verse>
        <verse num="24">
            <content>Na nteaseɛnam ne apɔnkɔfoɔ nti, wode wo ho akɔto Misraim soɔ yi, ɛbɛyɛ dɛn na woadane me wura nkoa nketewa mu safohene baako ani? </content>
        </verse>
        <verse num="25">
            <content>Afei, mekwatii AWURADE na mebaa ha yi sɛ merebɛsɛe ha anaa? AWURADE na ɔka kyerɛɛ me sɛ: Tu kɔ asase yi so kɔsɛe no.</content>
            <content> </content>
        </verse>
        <verse num="26">
            <content>Na Hilkia ba Eliakim ne Sebna ne Yoa ka kyerɛɛ Rabsake no sɛ: Ɛne wo nkoa nkasa Aramaik kasa, na yɛn deɛ, yɛte, na ɛne yɛn nnkasa Yuda kasa nkurɔfoɔ a wɔboa ɔfasuo soɔ no aso mu. </content>
        </verse>
        <verse num="27">
            <content>Na Rabsake no bisaa wɔn sɛ: Wo wura ne wo nkyɛn na me wura somaa me sɛ memmɛka nsɛm yi anaa? Ɛnyɛ mmarima a wɔtete ɔfasuo soɔ yi nkyɛn sɛ wɔnni wɔn ara wɔn sɛbeɛ na wɔnnom wɔn dwonsɔ sɛ mo ara?</content>
            <content> </content>
        </verse>
        <verse num="28">
            <content>Ɛnna Rabsake no gyinaeɛ na ɔde ɛnne kɛseɛ teaa mu Yuda kasa mu kaa sɛ: Montie ɔhenkɛseɛ no, Asiriahene no asɛm: </content>
        </verse>
        <verse num="29">
            <content>Sɛ ɔhene seɛ nie: Mommma Hesekia nnaadaa mo, na ɔrentumi nnye mo mfiri ne nsam, </content>
        </verse>
        <verse num="30">
            <content>nso mommma Hesekia mmma mommfa mo ho nnto AWURADE so sɛ: Gyeɛ na AWURADE bɛgye yɛn, na wɔremfa kuro yi nhyɛ Asiriahene nsa. </content>
        </verse>
        <verse num="31">
            <content> Monntie Hesekia, na sɛ Asiriahene seɛ nie: Mo ne me nni asomdwoeɛsɛm, na momfiri mmra me nkyɛn, na monni mo bobe ne mo borɔdɔma no bi, na monnom mo mmura mu nsuo </content>
        </verse>
        <verse num="32">
            <content>nkɔsi sɛ mɛba mabɛfa mo akɔ asase a ɛte sɛ mo asase yi soɔ, ayuo ne nsa asase, aduane ne bobe nturo asase, ngodua ne ɛwoɔ asase so, na moanya nkwa na moanwu. Na sɛ Hesekia to mo tɛkyerɛmakyene sɛ: AWURADE bɛgye yɛn a, monntie. </content>
        </verse>
        <verse num="33">
            <content> Amanaman anyame no mu bi agye n’asase afiri Asiriahene nsam pɛn? </content>
        </verse>
        <verse num="34">
            <content>Ɛhe na Hamat ne Arpad anyame no wɔ? Ɛhe na Sefarwaim, Hena ne Iwa anyame no wɔ? Wɔagye Samaria me nsam? </content>
        </verse>
        <verse num="35">
            <content>Nsase no so anyame nyinaa mu hwannom na wɔagye wɔn nsase afiri me nsam, na AWURADE bɛgye Yerusalem afiri me nsam anaa?</content>
            <content> </content>
        </verse>
        <verse num="36">
            <content>Na ɔman no muaa wɔn ano, na wɔammua no asɛm biara, ɛfiri sɛ ɛyɛ ɔhene asɛm a ɔhyɛɛ sɛ: Mommmua no! </content>
        </verse>
        <verse num="37">
            <content>Ɛnna Hilkia ba Eliakim a na ɔdi efie no soɔ no ne Ɔtwerɛfoɔ Sebna ne Asaf ba Ɔsɛnkaefoɔ Yoa de wɔn ntadeɛ a wɔasunsuane mu baa Hesekia nkyɛn bɛkaa Rabsake no nsɛm no kyerɛɛ no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Ah 16.20 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 2 Be 29.1-2</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 20.3</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Be 31.1; 2 Ah 15.35; Num 21.8-9</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: 2 Ah 23.25</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: 2 Ah 17.3-6 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 2 Be 32.1-19; Yes 36 </content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: 2 Ah 18.7</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 2 Ah 16.8</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 20.24; Deut 12.14</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: 1 Ah 4.25</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Yes 10.10-11</content>
        </note>
    </chapter>
    <chapter num="19">
        <verse num="1">
            <content> </content>
            <content> Na Ɔhene Hesekia teeɛ no, ɔsunsuanee ne ntadeɛ mu na ɔfiraa ayitoma na ɔsii mu kɔɔ AWURADE fie. </content>
        </verse>
        <verse num="2">
            <content>Na ɔsomaa Eliakim a na ɔdi efie no soɔ ne Ɔtwerɛfoɔ Sebna ne asɔfoɔ mu mpanimfoɔ a wɔfirafira ayitoma kɔɔ Amos ba Odiyifoɔ Yesaia nkyɛn, </content>
        </verse>
        <verse num="3">
            <content>na wɔkɔka kyerɛɛ no sɛ: Sɛ Hesekia seɛ nie: Ahohiahia ne asotwe ne nsopa da ne nnɛ, na mma aduru awotwaa ano, na ahoɔden nni hɔ a wɔde bɛwo wɔn. </content>
        </verse>
        <verse num="4">
            <content> Ebia AWURADE wo Nyankopɔn bɛte Rabsake no a ne wura Asiria hene asoma no sɛ ɔmmɛsopa Onyankopɔn teasefoɔ no nsɛm, na nsɛm a AWURADE wo Nyankopɔn ateɛ no nti, watwe n’aso. Enti ma wo mpaebɔ so ma nnipa nkaeɛ a wɔwɔ hɔ no. </content>
        </verse>
        <verse num="5">
            <content>Na Ɔhene Hesekia nkoa no baa Yesaia nkyɛn. </content>
        </verse>
        <verse num="6">
            <content>Na Yesaia ka kyerɛɛ wɔn sɛ: Sɛ monka nkyerɛ mo wura nie: Sɛ AWURADE seɛ nie: Nsuro nsɛm a woteeɛ a Asiriahene nkoa de abɛya me no anim. </content>
        </verse>
        <verse num="7">
            <content> Hwɛ, mede honhom bi bɛhyɛ ne mu, na wate nsɛm bi, na wasane akɔ n’asase so, na mama no atɔ nkrantɛ ano n’asase so.</content>
            <content> </content>
        </verse>
        <verse num="8">
            <content>Na Rabsake no sanee, na ɔkɔtoo Asiriahene sɛ ɔne Libna reko, ɛfiri sɛ na wate sɛ watu afiri Lakis. </content>
        </verse>
        <verse num="9">
            <content>Na ɔtee Etiopiahene Tirhaka nka sɛ: Hwɛ, watu ne wo rebɛko. Na ɔsane somaa abɔfoɔ baa Hesekia nkyɛn bio sɛ: </content>
        </verse>
        <verse num="10">
            <content> Sɛ monkɔka nkyerɛ Yudahene Hesekia nie: Mma wo Nyankopɔn a wode wo ho ato ne soɔ no nnaadaa wo sɛ: Wɔremfa Yerusalem nhyɛ Asiriahene nsa. </content>
        </verse>
        <verse num="11">
            <content>Hwɛ, wo ara woate deɛ Asiria ahemfo ayeyɛ nsase nyinaa, asɛe no pasapasa no, na wo na wɔbɛgye woɔ anaa? </content>
        </verse>
        <verse num="12">
            <content> Amanaman a m’agyanom asɛe wɔn, Gosan, Haran, Resef ne Edenfoɔ a wɔwɔ Telasar no anyame no gyee wɔn anaa? </content>
        </verse>
        <verse num="13">
            <content>Ɛhe na Hamathene, Arpadhene, Sefarwaim kuro, Hena ne Iwahene no wɔ?</content>
            <content> </content>
        </verse>
        <verse num="14">
            <content>Na Hesekia gyee nwoma no abɔfoɔ no nsam, na ɔkenkanee; na ɔforo kɔɔ AWURADE fie, na Hesekia trɛɛ mu too AWURADE anim. </content>
        </verse>
        <verse num="15">
            <content> Na Hesekia bɔɔ AWURADE anim mpaeɛ sɛ: AWURADE Israel Nyankopɔn a wote Kerubim soɔ, wo nko wone Onyankopɔn asase so ahennie nyinaa mu; wo na woyɛɛ ɔsoro ne asase. </content>
        </verse>
        <verse num="16">
            <content> Brɛ w’aso ase, AWURADE, na tie! Bue w’ani, AWURADE, na hwɛ! Na tie Sanaherib nsɛm a wasoma sɛ wɔmfa mmɛsopa wo, Onyankopɔn teasefoɔ no. </content>
        </verse>
        <verse num="17">
            <content>Ɛwom, AWURADE, Asiria ahemfo asɛe amanaman ne wɔn nsase, </content>
        </verse>
        <verse num="18">
            <content>na wɔatoto wɔn anyame agu ogya mu, ɛfiri sɛ wɔnyɛ anyame, na ɛyɛ onipa nsa ano adwuma, dua ne ɔboɔ nko ara, na wɔasɛe wɔn. </content>
        </verse>
        <verse num="19">
            <content>Enti afei, AWURADE yɛn Nyankopɔn, gye yɛn firi ne nsam, na asase so ahennie nyinaa nhunu sɛ wo, AWURADE, ne Onyankopɔn, wo nkutoo ara nko!</content>
            <content> </content>
        </verse>
        <verse num="20">
            <content>Ɛnna Amos ba Yesaia soma maa wɔkɔɔ Hesekia nkyɛn sɛ: Sɛ AWURADE Israel Nyankopɔn seɛ nie: Deɛ wobɔɔ me ɛho mpaeɛ Asiriahene Sanaherib ho no, mate. </content>
        </verse>
        <verse num="21">
            <content>Yei ne asɛm a AWURADE aka agu ne soɔ no:</content>
            <block_quote>
                <content>Ɔbaabunu Sion babaa no</content>
            </block_quote>
            <block_quote kind="LEFT_INDENTED">
                <content>bu wo animtia yi wo ahi,</content>
            </block_quote>
            <block_quote>
                <content>Yerusalem babaa</content>
            </block_quote>
            <block_quote kind="LEFT_INDENTED">
                <content>rewoso ne ti wɔ w’akyiri.</content>
            </block_quote>
        </verse>
        <verse num="22">
            <block_quote>
                <content>Hwan na woasopa no na woaya no?</content>
            </block_quote>
            <block_quote kind="LEFT_INDENTED">
                <content>Na hwan so na woama</content>
            </block_quote>
            <block_quote>
                <content>wo nne soɔ na woama w’ani atra wo ntɔn?</content>
            </block_quote>
            <block_quote kind="LEFT_INDENTED">
                <content>Wode atia Israel Kronkronni no.</content>
            </block_quote>
        </verse>
        <verse num="23">
            <block_quote>
                <content>W’abɔfoɔ so na wonam asopa AWURADE,</content>
            </block_quote>
            <block_quote kind="LEFT_INDENTED">
                <content>na woaka sɛ: Mede me nteaseɛnam dodoɔ no</content>
            </block_quote>
            <block_quote>
                <content>maforo kɔ mmepɔ atifi</content>
            </block_quote>
            <block_quote kind="LEFT_INDENTED">
                <content>Lebanon mu nohoa tɔnn;</content>
            </block_quote>
            <block_quote>
                <content>na mɛtwitwa ne ntweneduro atentene</content>
            </block_quote>
            <block_quote kind="LEFT_INDENTED">
                <content>ne pepeaa a ɛyɛ fɛ no agu na makɔduru,</content>
            </block_quote>
            <block_quote>
                <content>n’atenaeɛ a ɛwɔ akyirikyiri,</content>
            </block_quote>
            <block_quote kind="LEFT_INDENTED">
                <content>ne kwaeɛbirentuo mu.</content>
            </block_quote>
        </verse>
        <verse num="24">
            <block_quote>
                <content>Me na matutu mmura</content>
            </block_quote>
            <block_quote kind="LEFT_INDENTED">
                <content>manom amannɔne nsuo,</content>
            </block_quote>
            <block_quote>
                <content>na mede me nammuromu mawe</content>
            </block_quote>
            <block_quote kind="LEFT_INDENTED">
                <content>Misraim nsubɔntene nyinaa.</content>
            </block_quote>
        </verse>
        <verse num="25">
            <block_quote>
                <content>Adɛn wontee,</content>
            </block_quote>
            <block_quote kind="LEFT_INDENTED">
                <content>sɛ mefiri meyɛeɛ akyɛreɛ?</content>
            </block_quote>
            <block_quote>
                <content>Na mefiri tete mmerɛ mu</content>
            </block_quote>
            <block_quote kind="LEFT_INDENTED">
                <content>na mehyɛɛ no saa, na mama no aba mu,</content>
            </block_quote>
            <block_quote>
                <content>sɛ wɔnsɛe nkuro a afasuo atwa ho ahyia</content>
            </block_quote>
            <block_quote kind="LEFT_INDENTED">
                <content>mma no nnanedane akurofo akuakuo,</content>
            </block_quote>
        </verse>
        <verse num="26">
            <block_quote>
                <content>na emufoɔ no, wɔn nsa anso hwee yɛ,</content>
            </block_quote>
            <block_quote kind="LEFT_INDENTED">
                <content>wɔn akoma tui na wɔn ani wui,</content>
            </block_quote>
            <block_quote>
                <content>wɔdanedanee mfofowa so ahahan</content>
            </block_quote>
            <block_quote kind="LEFT_INDENTED">
                <content>ne wira mono,</content>
            </block_quote>
            <block_quote>
                <content>adan atifi wira ne ayuo a</content>
            </block_quote>
            <block_quote kind="LEFT_INDENTED">
                <content>amma ne ho soɔ na ahoa.</content>
            </block_quote>
        </verse>
        <verse num="27">
            <block_quote>
                <content>Na menim w’asetena,</content>
            </block_quote>
            <block_quote kind="LEFT_INDENTED">
                <content>ne w’adifire ne wo muba no,</content>
            </block_quote>
            <block_quote kind="LEFT_INDENTED">
                <content>ɛne wo dam a wobɔ no me soɔ no.</content>
            </block_quote>
        </verse>
        <verse num="28">
            <block_quote>
                <content>Ɛsiane sɛ wobɔ me so dam,</content>
            </block_quote>
            <block_quote kind="LEFT_INDENTED">
                <content>na w’ahantan aforo abɛduru m’aso mu nti,</content>
            </block_quote>
            <block_quote>
                <content>mede me kaa bɛhyɛ wo hwenem</content>
            </block_quote>
            <block_quote kind="LEFT_INDENTED">
                <content>na mede me nnareka bɛto w’ano mu,</content>
            </block_quote>
            <block_quote>
                <content>na masane wo afa ɔkwan a wonam</content>
            </block_quote>
            <block_quote kind="LEFT_INDENTED">
                <content>so baeɛ no so akɔ.</content>
                <content> </content>
            </block_quote>
        </verse>
        <verse num="29">
            <content>Na yei nyɛ wo nsɛnkyerɛnneɛ: Afe yi mu monni ntwakaeɛ a ɛfifiriiɛ, na afe a ɛtɔ so mmienu no mu, deɛ ɛbɛdi akyire aba. Na afe a ɛtɔ so mmiɛnsa mu no, mongu na montwa, na montɛ bobe nturo, na monni mu aba. </content>
        </verse>
        <verse num="30">
            <content>Na Yuda fie mu wɔn a wɔagye wɔn afiri mu a wɔaka no, wɔn ase bɛgye nhini bio, na wɔaso aba wɔ soro. </content>
        </verse>
        <verse num="31">
            <content> Na Yerusalem na nnipa nkaeɛ bi bɛfire, na nnipa a wɔafiri mu anya nkwa nso afiri Sion bepɔ so, AWURADE ninkuntwe na ɛbɛyɛ yei.</content>
            <content> </content>
        </verse>
        <verse num="32">
            <content>Enti sɛ AWURADE se Asiriahene ho nie: Ɔremma kuro yi mu, na ɔrento agyan mma ha, na ɔremfa ɛkyɛm mmɛhyia no, na ɔrenhɔre pie ntia no. </content>
        </verse>
        <verse num="33">
            <content>Ɔkwan a ɔnam so baeɛ no so na ɔnam bɛsane akorɔ, na kuro yi deɛ, ɔremma mu, AWURADE na ɔseɛ. </content>
        </verse>
        <verse num="34">
            <content> Na mɛbɔ kuro yi ho ban na magye no, me ara ne m’akoa Dawid nti!</content>
            <content> </content>
        </verse>
        <verse num="35">
            <content>Na anadwo no ara AWURADE bɔfoɔ firi kɔkumm Asiria nsra mu nnipa mpemha aduɔwɔtwe nnum; na wɔsɔree anɔpa no, na hwɛ, na wɔn nyinaa yɛ awufoɔ afunu. </content>
        </verse>
        <verse num="36">
            <content>Ɛnna Asiriahene Sanaherib sii mu saneeɛ, na ɔkɔtenaa Ninewe. </content>
        </verse>
        <verse num="37">
            <content> Na ɔresɔre ne nyame Nisrok fie no, ne mma Adramelek ne Sareser de nkrantɛ kumm no, na wɔfiri hɔ dwane kɔɔ Ararat asase so. Na ne ba Esarhadon bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Yes 37; 2 Be 32.20-23 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 18.35</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 2 Ah 19.9, 35-37</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 2 Ah 18.30</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 18.33-34</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 25.22; Dwom 80.1</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 19.4; 1 Sa 17.10</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Yes 9.7</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: 2 Ah 20.6</content>
        </note>
        <note kind="CROSS_REFERENCES">
            <content kind="REF_VERSE_START">37</content>
            <content>: 2 Ah 19.7</content>
        </note>
    </chapter>
    <chapter num="20">
        <verse num="1">
            <content> </content>
            <content> Nna no mu no Hesekia yaree owuyadeɛ. Na Amos ba, Odiyifoɔ Yesaia baa ne nkyɛn bɛka kyerɛɛ no sɛ: Sɛ AWURADE seɛ nie: Hyɛ wo fie nsamanseɛ, na worebɛwu na worennya nkwa. </content>
        </verse>
        <verse num="2">
            <content>Ɛnna Hesekia danee n’ani kyerɛɛ ɔfasuo, na ɔbɔɔ AWURADE mpaeɛ sɛ: </content>
        </verse>
        <verse num="3">
            <content>Ao, AWURADE, kae sɛdeɛ manante w’anim nokorɛ ne akoma a ɛyɛ pɛ mu, na mayɛ deɛ ɛyɛ wɔ w’ani soɔ. Na Hesekia suu esu kɛseɛ. </content>
        </verse>
        <verse num="4">
            <content>Na ɛbaa sɛ, Yesaia nnya mfirii mfimfini abannwa no mu no, AWURADE asɛm baa ne nkyɛn sɛ: </content>
        </verse>
        <verse num="5">
            <content>Sane kɔka kyerɛ Hesekia, me man so hwɛfoɔ no sɛ: Sɛ AWURADE, w’agya Dawid Nyankopɔn seɛ nie: Mate wo mpaebɔ, mahunu wo nisuo, hwɛ, me na mɛsa wo yadeɛ. Da a ɛtɔ so mmiɛnsa no wobɛforo akɔ AWURADE fie. </content>
        </verse>
        <verse num="6">
            <content> Na mede mfirinhyia dunum bɛto wo nna so, na mɛgye wo ne kuro yi afiri Asiriahene nsam, na mabɔ kuro yi ho ban, me ara ne m’akoa Dawid nti. </content>
        </verse>
        <verse num="7">
            <content>Na Yesaia se: Momfa borɔdɔma a wɔabɔ no ɛtoa mmra. Na momfa ntare mpɔmpɔ no so na ɔnya nkwa.</content>
            <content> </content>
        </verse>
        <verse num="8">
            <content>Na Hesekia bisaa Yesaia sɛ: Ɛdeɛn ne nsɛnkyerɛnneɛ sɛ AWURADE bɛsa me yadeɛ, na da a ɛtɔ so mmiɛnsa no mɛkɔ AWURADE fie? </content>
        </verse>
        <verse num="9">
            <content>Na Yesaia se: Yei nyɛ wo AWURADE nsam nsɛnkyerɛnneɛ sɛ AWURADE bɛyɛ adeɛ a waka no: Sunsum no nkɔ anim ntwedeɛ du anaasɛ ɛnsane n’akyi ntwedeɛ du?</content>
            <note_ref>1</note_ref>
            <content> </content>
        </verse>
        <verse num="10">
            <content>Na Hesekia se: Ɛyɛ mmerɛ ma sunsum sɛ ɛsiane ntwedeɛ du, dabi, na ma sunsum no nsane n’akyi ntwedeɛ du. </content>
        </verse>
        <verse num="11">
            <content>Ɛnna Odiyifoɔ Yesaia frɛɛ AWURADE, na ɔmaa sunsum no sane n’akyi ntwedeɛ du, Ahas owia dɔn so ntwedeɛ a asiane dada no so.</content>
            <content> </content>
        </verse>
        <verse num="12">
            <content>Ɛberɛ no mu no, Babelhene Baladan ba Merodak-baladan soma maa wɔde nwoma ne ayɛyɛdeɛ brɛɛ Hesekia, ɛfiri sɛ ɔtee sɛ Hesekia yareeɛ. </content>
        </verse>
        <verse num="13">
            <content>Na Hesekia tiee wɔn, na ɔkyerɛɛ wɔn n’akoradeɛ dan nyinaa, dwetɛ ne sika ne nnuhwam ne ngo pa ne n’akodeɛ dan nyinaa ne deɛ wɔhunu n’akoradeɛ mu nyinaa. Biribiara nni ne fie ne deɛ ɔdi soɔ nyinaa mu a Hesekia amfa ankyerɛ wɔn. </content>
        </verse>
        <verse num="14">
            <content>Ɛnna Odiyifoɔ Yesaia baa Ɔhene Hesekia nkyɛn bɛbisaa no sɛ: Nnipa yi se sɛn, na ɛhe na wɔfiri baa wo nkyɛn yi? Na Hesekia se: Wɔfiri akyirikyiri asase bi so na ɛbaeɛ, wɔfiri Babel. </content>
        </verse>
        <verse num="15">
            <content>Na ɔbisaa sɛ: Ɛdeɛn na wɔahunu wɔ wo fie? Na Hesekia buaa sɛ: Deɛ ɛwɔ me fie nyinaa, wɔahunu; biribiara nni m’akoradeɛ mu a mamfa mankyerɛ wɔn.</content>
            <content> </content>
        </verse>
        <verse num="16">
            <content>Na Yesaia ka kyerɛɛ Hesekia sɛ: Tie AWURADE asɛm: </content>
        </verse>
        <verse num="17">
            <content> Hwɛ, nna bi reba a wɔbɛsoa deɛ ɛwɔ wo fie nyinaa ne deɛ w’agyanom akora de abɛsi nnɛ yi akɔ Babel; biribiara renka, AWURADE na ɔseɛ. </content>
        </verse>
        <verse num="18">
            <content> Na wo mma a wɔfiri wo mu a woawo wɔn no mu binom, wɔbɛfa wɔn na wɔakɔyɛ Babel hene aban mu apiafoɔ. </content>
        </verse>
        <verse num="19">
            <content> Ɛnna Hesekia ka kyerɛɛ Yesaia sɛ: AWURADE asɛm a woaka no, ɛyɛ. Na ɔkaa sɛ: Ɛnyɛ sɛ asomdwoeɛ ne nokorɛ na ɛbɛwɔ hɔ me nna mu?</content>
            <content> </content>
        </verse>
        <verse num="20">
            <content>Na Hesekia ho nsɛm nkaeɛ ne ne mmaninneɛ nyinaa ne sɛdeɛ ɔyɛɛ tareɛ ne suka na ɔde nsuo no baa kuro no mu no, wɔatwerɛ no Yuda Ahemfo Berɛsosɛm Nwoma no mu. </content>
        </verse>
        <verse num="21">
            <content>Na Hesekia tii n’agyanom wɔ asamando, na ne ba Manase bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Yes 38.1-21; 2 Be 34.24-33 </content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 2 Ah 19.34</content>
        </note>
        <note num="1">
            <content kind="REF_VERSE_START">9</content>
            <content> </content>
            <content kind="EM">Sunsum no nkɔ anim ntwedeɛ du anaasɛ ɛnsane n’akyi ntwedeɛ du? </content>
            <content>Ɔrema ɛberɛ asane n’akyi dɔnhwere du.</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 2 Ah 24.13-14</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Dan 1.3-4</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: 1 Sa 3.18</content>
        </note>
    </chapter>
    <chapter num="21">
        <verse num="1">
            <content> </content>
            <content> Manase bɛdii hene no, na wadi mfirinhyia dummienu, na ɔdii hene mfeɛ aduonum nnum wɔ Yerusalem. Na ne na din de Hefsibah. </content>
        </verse>
        <verse num="2">
            <content>Na ɔyɛɛ AWURADE ani so bɔne sɛ amanaman a AWURADE tuu wɔn firii Israelfoɔ anim no akyiwadeɛ. </content>
        </verse>
        <verse num="3">
            <content> Na ɔsane sisii sorɔnsorɔmmea a n’agya Hesekia sɛesɛee no na ɔsisii afɔrebukyia maa Baal, na ɔyɛɛ Asera nnua sɛdeɛ Israelhene Ahab yɛeɛ no, na ɔsɔree ɔsoro asafo nyinaa na ɔsom wɔn. </content>
        </verse>
        <verse num="4">
            <content> Na ɔsisii afɔrebukyia AWURADE fie a AWURADE kaa ho asɛm sɛ: Yerusalem na mede me din bɛto hɔ, no mu. </content>
        </verse>
        <verse num="5">
            <content> Na ɔsisii afɔrebukyia maa ɔsoro asafo nyinaa AWURADE fie abannwa mmienu no so. </content>
        </verse>
        <verse num="6">
            <content> Na ɔmaa ne babarima faa ogya mu de bɔɔ afɔdeɛ, na ɔyɛɛ abayideɛ ne adebisadeɛ, na ɔhyehyɛɛ asamanfrɛfoɔ ne adunsinfoɔ, ɔmaa bɔne a ɔyɛeɛ no dɔɔso AWURADE ani so de huruu ne bo. </content>
        </verse>
        <verse num="7">
            <content> Na ɔde Asera ohoni a ɔyɛeɛ no sii efie no mu, efie a AWURADE kaa ho asɛm kyerɛɛ Dawid ne ne ba Salomo no sɛ: Efie yi ne Yerusalem na mayi Israel mmusuakuo nyinaa mu na mede me din bɛto daa. </content>
        </verse>
        <verse num="8">
            <content>Nanso meremma Israel nan ntu nkyini mfiri asase a mede mama wɔn agyanom no so bio. Na deɛ wɔnyɛ nkutoo ne sɛ wɔhwɛ yɛ sɛdeɛ mahyɛ wɔn nyinaa ne sɛdeɛ mmara a m’akoa Mose hyɛɛ wɔn no nyinaa teɛ. </content>
        </verse>
        <verse num="9">
            <content>Nanso wɔantie, na Manase de wɔn yerae maa wɔyɛɛ bɔne sene amanaman a AWURADE sɛee wɔn firii Israel soɔ no.</content>
            <content> </content>
        </verse>
        <verse num="10">
            <content>Na AWURADE nam ne nkoa adiyifoɔ no so kaa sɛ: </content>
        </verse>
        <verse num="11">
            <content>Ɛsiane sɛ Yudahene Manase ayɛ saa akyiwadeɛ yi, na wayɛ bɔne asene deɛ Amorifoɔ a wɔdii n’anim yɛeɛ nyinaa, na ɔde n’abosonhuhuo ama Yuda nso ayɛ bɔne nti, </content>
        </verse>
        <verse num="12">
            <content> sɛ AWURADE Israel Nyankopɔn seɛ nie: Hwɛ, mede bɔne mereba Yerusalem ne Yuda so a obiara a ɔbɛteɛ no, n’aso mmienu mu bɛyɛ no kyeoo. </content>
        </verse>
        <verse num="13">
            <content>Na mɛtwe Samaria susuhoma mu, ne Ahab fie so taahoma mu aba Yerusalem so, na mɛpepa Yerusalem mu sɛdeɛ wɔpepa ayowa mu, wɔpepa na wɔdane butuo; </content>
        </verse>
        <verse num="14">
            <content>na mɛpo m’agyapadeɛ nkaeɛ no, na mede wɔn ahyɛ wɔn atamfoɔ nsa, na wɔayɛ fonam ne fomfa adeɛ ama wɔn atamfoɔ nyinaa, </content>
        </verse>
        <verse num="15">
            <content>ɛfiri sɛ wɔayɛ m’ani so bɔne na wɔahuru me bo firi da a wɔn agyanom firii Misraim baeɛ de bɛsi nnɛ.</content>
            <content> </content>
        </verse>
        <verse num="16">
            <content> </content>
            <content> Afei nso, mogya a ɛdi bem nso Manase kaa pii pa gui kɔsii sɛ ɔde hyɛɛ Yerusalem ma firi ano kɔpem ano, ɛsono ne bɔne a ɔde maa Yuda yɛɛ bɔne, sɛ wɔyɛɛ deɛ ɛnyɛ AWURADE ani soɔ no.</content>
            <content> </content>
        </verse>
        <verse num="17">
            <content>Na Manase ho nsɛm nkaeɛ ne deɛ ɔyɛeɛ nyinaa ne ne bɔne a ɔyɛeɛ no, wɔatwerɛ no Yuda Ahemfo Berɛsosɛm Nwoma no mu. </content>
        </verse>
        <verse num="18">
            <content>Na Manase tii n’agyanom wɔ asamando, na wɔsiee no ne fie turo a ɛne Usa turo no mu; na ne ba Amon bɛdii n’adeɛ.</content>
            <content> </content>
        </verse>
        <verse num="19">
            <content>Amon bɛdii hene no, na wadi mfirinhyia aduonu mmienu, na ɔdii hene mfeɛ mmienu Yerusalem. Na ne na din de Mesulemet a ɔyɛ Harus a ɔfiri Yotba ba. </content>
        </verse>
        <verse num="20">
            <content>Na ɔyɛɛ AWURADE ani so bɔne sɛdeɛ n’agya Manase yɛeɛ no, </content>
        </verse>
        <verse num="21">
            <content>na ɔnantee ɔkwan a n’agya nantee mu no nyinaa mu, na ɔsom abosonhuhuo a n’agya someeɛ no, na ɔsɔree wɔn; </content>
        </verse>
        <verse num="22">
            <content>na ɔgyaa AWURADE n’agyanom Nyankopɔn, na wannante AWURADE kwan mu. </content>
        </verse>
        <verse num="23">
            <content> Na Amon nkoa pam ne tiri so, na wɔkumm ɔhene no wɔ ne fie. </content>
        </verse>
        <verse num="24">
            <content>Na asase no sofoɔ no kunkumm wɔn a wɔpamm Ɔhene Amon tiri soɔ no nyinaa, na asase no sofoɔ no de ne ba Yosia sii hene n’ananmu. </content>
        </verse>
        <verse num="25">
            <content>Na Amon ho nsɛm nkaeɛ, deɛ ɔyɛeɛ no, wɔantwerɛ no Yuda ahemfo berɛsosɛm nwoma no mu? </content>
        </verse>
        <verse num="26">
            <content> Na wɔsiee no ne da mu, Usa turom, na ne ba Yosia bɛdii n’adeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 33 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 1 Ah 16.33</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 21.7</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: 2 Ah 23.12</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 2 Ah 16.3</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ah 8.29; 9.3</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 1 Sa 3.11; Yer 19.3</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 2 Ah 24.4 </content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: 2 Ah 14.19</content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: 2 Ah 21.18</content>
        </note>
    </chapter>
    <chapter num="22">
        <verse num="1">
            <content> </content>
            <content> Yosia bɛdii hene no, na wadi mfirinhyia nwɔtwe, na ɔdii hene mfeɛ aduasa baako wɔ Yerusalem. Na ne na din de Yedida a ɔyɛ Adaia a ɔfiri Boskat ba. </content>
        </verse>
        <verse num="2">
            <content> Na ɔyɛɛ deɛ ɛtene AWURADE ani so, na ɔnantee n’agya Dawid kwan nyinaa mu, na wammane ankɔ nifa anaa benkum.</content>
            <content> </content>
        </verse>
        <verse num="3">
            <content>Na Ɔhene Yosia afe a ɛtɔ so dunwɔtwe no mu no, ɔhene somaa Mesulam ba Asalia ba Ɔtwerɛfoɔ Safan maa no kɔɔ AWURADE fie sɛ: </content>
        </verse>
        <verse num="4">
            <content>Kɔ ɔsɔfo panin Hilkia nkyɛn, na ɔmmu sika a wɔde baa AWURADE fie a ɛpono ano ahwɛfoɔ aboa ano afiri ɔman no nsam no ho nkonta mma wo, </content>
        </verse>
        <verse num="5">
            <content>na wɔmfa nhyɛ wɔn a wɔyɛ adwuma no a wɔde wɔn asisi AWURADE fie soɔ no nsam, na wɔmfa mma AWURADE fie mu adwumayɛfoɔ no sɛ wɔnsiesie efie no mu adango no, </content>
        </verse>
        <verse num="6">
            <content>ne nnua adwumfoɔ ne adansifoɔ ne abantofoɔ no, na wɔmfa ntotɔ nnua ne aboɔ a wɔatwa, na wɔmfa nsiesie efie no; </content>
        </verse>
        <verse num="7">
            <content> nanso wɔne wɔn mmmu sika a wɔde ahyɛ wɔn nsa no ho nkonta, ɛfiri sɛ wɔyɛ no nokorɛ mu.</content>
            <content> </content>
        </verse>
        <verse num="8">
            <content>Na Ɔsɔfo panin Hilkia ka kyerɛɛ Ɔtwerɛfoɔ Safan sɛ: Mahunu mmara nwoma no AWURADE fie. Na Hilkia de nwoma no maa Safan, na ɔkenkanee.</content>
            <content> </content>
        </verse>
        <verse num="9">
            <content>Na Ɔtwerɛfoɔ Safan baa ɔhene nkyɛn, na ɔde mu asɛm brɛɛ ɔhene sɛ: Wo nkoa ahwie sika a wɔhunuu no efie no mu no agu hɔ, na wɔde ahyɛ wɔn a wɔyɛ adwuma no a wɔde wɔn asisi AWURADE fie soɔ no nsa. </content>
        </verse>
        <verse num="10">
            <content>Na Ɔtwerɛfoɔ Safan bɔɔ din kyerɛɛ ɔhene sɛ: Ɔsɔfoɔ Hilkia de nwoma bi ama me. Na Safan kenkanee no ɔhene anim.</content>
            <content> </content>
        </verse>
        <verse num="11">
            <content>Na ɛbaa sɛ ɔhene tee mmara nwoma no mu nsɛm no, ɔsunsuanee ne ntadeɛ mu. </content>
        </verse>
        <verse num="12">
            <content>Na ɔhene hyɛɛ Ɔsɔfoɔ Hilkia ne Safan ba Ahikam ne Mikaia ba Akbor ne Ɔtwerɛfoɔ Safan ne ɔhene akoa Asaia sɛ: </content>
        </verse>
        <verse num="13">
            <content>Monkɔ nkɔbisa AWURADE mma me, ne ɔman yi ne Yuda nyinaa, nwoma a moahunu yi mu nsɛm no nti, na AWURADE abufuhyeɛ a adɛre atia yɛn no yɛ kɛseɛ, ɛfiri sɛ yɛn agyanom antie nwoma yi mu nsɛm no, sɛ wɔbɛyɛ sɛdeɛ wɔatwerɛ no yɛn ho no.</content>
            <content> </content>
        </verse>
        <verse num="14">
            <content>Na Ɔsɔfoɔ Hilkia ne Ahikam ne Akbor ne Safan ne Asaia kɔɔ Odiyifoɔ baa Hulda a ɔyɛ Harhas ba Tikwa ba, ntadeɛ sohwɛfoɔ Salum yere nkyɛn, (nso na ɔte Yerusalem Fa a ɛtɔ so Mmienu mu), na wɔne no kasae. </content>
        </verse>
        <verse num="15">
            <content>Na ɔka kyerɛɛ wɔn sɛ: Sɛ AWURADE Israel Nyankopɔn seɛ nie: Monkɔka nkyerɛ ɔbarima a ɔsomaa mo me nkyɛn no sɛ: </content>
        </verse>
        <verse num="16">
            <content>Sɛ AWURADE seɛ nie: Hwɛ, mede bɔne bɛba ha ne ɛhafoɔ so, sɛdeɛ nwoma a Yuda hene akenkan no mu nsɛm nyinaa teɛ, </content>
        </verse>
        <verse num="17">
            <content> ɛsiane sɛ wɔagya me, na wɔakɔhye aduhwam ama anyame foforɔ, sɛ wɔde wɔn nsa ano adwuma nyinaa rehuru me bo, enti m’abufuhyeɛ bɛdɛre atia ha yi, na ɛrennum. </content>
        </verse>
        <verse num="18">
            <content>Na Yuda hene a ɔsomaa mo sɛ mommɛbisa AWURADE no deɛ, sɛ monka nkyerɛ no nie: Sɛ AWURADE Israel Nyankopɔn seɛ nie: Nsɛm a woateɛ no deɛ, </content>
        </verse>
        <verse num="19">
            <content>ɛsiane sɛ w’akoma yɛ bɛtɛɛ na woabrɛ wo ho ase AWURADE anim, sɛ wotee deɛ maka no, ɛha yi ne ɛhafoɔ ho, sɛ wɔbɛdane amamfo ne nnome, na woasunsuane wo ntadeɛ mu na woasu m’anim nti, me nso mate, AWURADE na ɔseɛ. </content>
        </verse>
        <verse num="20">
            <content> Enti hwɛ, wobɛtoa w’agyanom wɔ asamando, na wɔasie wo damena mu asomdwoeɛ mu, na w’ani renhunu ɔhaw a mede reba ha yi soɔ no nyinaa. Na wɔde asɛm no bɛsee ɔhene.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 34.1-28 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: 2 Ah 18.3; Deut 5.32</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 2 Ah 12.15</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Deut 31.29; 32.21-23</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Yes 57.1-2</content>
        </note>
    </chapter>
    <chapter num="23">
        <verse num="1">
            <content> </content>
            <content> Na ɔhene no soma maa wɔkɔboaboaa Yuda ne Yerusalem mpanimfoɔ nyinaa ano baa ne nkyɛn. </content>
        </verse>
        <verse num="2">
            <content>Na ɔhene kɔɔ AWURADE fie, na Yuda mmarima nyinaa ne Yerusalemfoɔ nyinaa ne asɔfoɔ ne adiyifoɔ ne ɔman mu no nyinaa, ɛfiri nketewa so kɔsi akɛseɛ soɔ ka ne ho. Na ɔkenkanee apam nwoma a wɔhunuu no AWURADE fie no mu nsɛm no nyinaa guu wɔn nyinaa aso mu. </content>
        </verse>
        <verse num="3">
            <content> Na ɔhene gyinaa simpie no so, na ɔpamm AWURADE anim, sɛ ɔde n’akoma nyinaa ne ne kra nyinaa bɛdi AWURADE akyi, na wadi ne mmara nsɛm ne n’adansesɛm ne n’ahyɛdeɛ so, sɛ ɔbɛma apam yi mu nsɛm a wɔatwerɛ no nwoma yi mu no atim. Na ɔman no nyinaa gyinaa apam no so hyɛɛ bɔ.</content>
            <content> </content>
        </verse>
        <verse num="4">
            <content> </content>
            <content> Na ɔhene hyɛɛ Ɔsɔfo panin Hilkia ne asɔfoɔ a wɔdi soɔ no ne apono ano hwɛfoɔ no sɛ wɔnyi nnoɔma a wɔayɛ ama Baal ne Asera no nyinaa ne ɔsoro asafo nyinaa mfiri AWURADE fie no mu. Na ɔde firii Yerusalem kɔhyee, Kidron ho mfofowa mu, na ɔde ɛho nso no kɔɔ Betel. </content>
        </verse>
        <verse num="5">
            <content>Na ɔtutuu asɔfoɔ hunu a Yuda ahemfo sisiiɛ a wɔhyee nnuhwam Yuda nkuro mu, ne Yerusalem ho sorɔnsorɔmmea soɔ, ne wɔn a wɔhyee nnuhwam maa Baal ne owia ne ɔsrane ne ɔsoro-nsoromma ne ɔsoro asafo no nyinaa. </content>
        </verse>
        <verse num="6">
            <content>Na ɔyii Asera no firii AWURADE fie de firii Yerusalem kɔɔ Kidron subonhwa ho, na ɔhyee no Kidron subonhwa mu, na ɔyam no sɛ mfuturo na ɔde ne mfuturo no guu nkurɔfoɔ mma adamena so. </content>
        </verse>
        <verse num="7">
            <content> Na ɔbubuu nnwaman adan a ɛwɔ AWURADE fie, a mmaa nwonoo ntwamutam maa Asera wɔ mu no. </content>
        </verse>
        <verse num="8">
            <content>Na ɔkɔfaa asɔfoɔ no nyinaa firii Yuda nkuro mu bae, na ɔguu sorɔnsorɔmmea a asɔfoɔ no hyee hɔ nnuhwam no ho fi, firi Geba kɔsii Beer-seba, na ɔdwirii sorɔnsorɔmmea a ɛwɔ deɛ wɔfa hyɛne Kuro no so hwɛfoɔ Yosua pono a ɛwɔ kuro pono no mu benkum soɔ no. </content>
        </verse>
        <verse num="9">
            <content>Nanso sorɔnsorɔmmea asɔfoɔ no ammɔ AWURADE afɔrebukyia so afɔdeɛ Yerusalem, na wɔdii apiti no bi, wɔn nuanom mu. </content>
        </verse>
        <verse num="10">
            <content> Na ɔguu Tofet</content>
            <note_ref>1</note_ref>
            <content> a ɛwɔ Hinom mma bonhwa mu no ho fi, na obiara amma ne babarima anaa ne babaa amfa ogya mu amma Molek bio. </content>
        </verse>
        <verse num="11">
            <content>Na ɔyii apɔnkɔ a Yuda ahemfo de ama owia no, AWURADE fie no ano, de kɔɔ opiani Natan-melek da a ɛwɔ akyire abannwa mu no ho, na owia nteaseɛnam no, ɔde ogya hyee. </content>
        </verse>
        <verse num="12">
            <content> Na afɔrebukyia a ɛwɔ Ahas abansorodan atifi a Yuda ahemfo sisiiɛ ne afɔrebukyia a Manase sisii no AWURADE fie abannwa mmienu no soɔ no, ɔhene dwirii, na ɔyi firii hɔ, na ɔde ne mfuturo kɔguu Kidron subonhwa mu. </content>
        </verse>
        <verse num="13">
            <content> Na sorɔnsorɔmmea a ɛwɔ Yerusalem anim a ɛwɔ ɔsɛeɛ bepɔ nifa soɔ a Israelhene Salomo si maa Sidonfoɔ Astoret a ɛyɛ akyiwadeɛ ne Moabfoɔ Kemos, a ɛyɛ akyiwadeɛ ne Amon mma Milkom a ɛyɛ atantanneɛ no, ɔhene guu ho fi. </content>
        </verse>
        <verse num="14">
            <content>Na ɔbubuu adum no, na ɔtwitwaa Asera nnua no, na ɔde nnipa nnompe guguu ananmu.</content>
            <content> </content>
        </verse>
        <verse num="15">
            <content> </content>
            <content> Bio nso afɔrebukyia a ɛwɔ Betel, sorɔnsorɔmmea a Nebat ba Yeroboam a ɔmaa Israel yɛɛ bɔne no yɛeɛ no, afɔrebukyia no nso ne sorɔnsorɔmmea no, ɔdwirii, na ɔhyee sorɔnsorɔmmea no yam no kɔfekɔfe maa ɛyɛɛ mfuturo, na ɔhyee Asera nnua no. </content>
        </verse>
        <verse num="16">
            <content> Na Yosia danee ne ho na ɔhunuu adamena a ɛwowɔ bepɔ no so hɔ no, na ɔsoma maa wɔkɔfaa nna no mu nnompe bɛhyee no afɔrebukyia no so guu ho fi, sɛ AWURADE asɛm a Nyankopɔn nipa a ɔkaa nsɛm yi no paee mu kaeɛ no teɛ. </content>
        </verse>
        <verse num="17">
            <content> Ɛnna ɔbisaa sɛ: Nkaeɛ boɔ bɛn na ɛwɔ hɔ a mehunu yi? Na kuro no mufoɔ ka kyerɛɛ no sɛ: Ɛyɛ Nyankopɔn nipa a ɔfirii Yuda baeɛ, na ɔbɛkaa adeɛ a woayɛ Betel afɔrebukyia yi no damena. </content>
        </verse>
        <verse num="18">
            <content>Na ɔse: Momma no nna hɔ, mma obiara nnhwanyan ne nnompe. Enti wɔanka ne nnompe ne odiyifoɔ a ɔfiri Samaria no nnompe. </content>
        </verse>
        <verse num="19">
            <content>Na sorɔnsorɔmmea adan a ɛwɔ Samaria nkuro mu a Israel ahemfo yeyɛeɛ sɛ wɔde rehuru AWURADE bo no nyinaa nso, Yosia yiyi kɔe, na ɔyɛɛ no sɛdeɛ ɔyɛɛ no Betel no ara. </content>
        </verse>
        <verse num="20">
            <content>Na ɔde sorɔnsorɔmmea asɔfoɔ a wɔwɔ hɔ no nyinaa bobɔɔ afɔrebukyia no so afɔdeɛ, na ɔhyehyee nnipa nnompe wɔ wɔn so na ɔsane baa Yerusalem.</content>
            <content> </content>
        </verse>
        <verse num="21">
            <content> </content>
            <content> Na ɔhene hyɛɛ ɔman no nyinaa sɛ: Monni Twam mma AWURADE mo Nyankopɔn, sɛdeɛ wɔatwerɛ no apam nwoma yi mu no. </content>
        </verse>
        <verse num="22">
            <content>Na ɛfiri atemmufoɔ a wɔbuu Israel atɛn no berɛ so, ne Israel ahemfo ne Yuda ahemfo nna nyinaa na wɔnnii Twam bi sɛ yei, </content>
        </verse>
        <verse num="23">
            <content>gye Ɔhene Yosia afe a ɛtɔ so dunwɔtwe no mu na wɔdii Twam yi maa AWURADE wɔ Yerusalem.</content>
            <content> </content>
        </verse>
        <verse num="24">
            <content> </content>
            <content> Nanso asamanfrɛfoɔ ne adunsinfoɔ ne efie ahoni ne abosom ahoni ne akyiwadeɛ a wɔhunuu no Yuda asase soɔ ne Yerusalem no nyinaa Yosia yi gui, sɛ ɔbɛma mmara nsɛm a wɔatwerɛ no nwoma a Ɔsɔfoɔ Hilkia kɔhunuu no AWURADE fie no mu no atim. </content>
        </verse>
        <verse num="25">
            <content> Na ne nsɛso hene bi anni n’anim a ɔde n’akoma nyinaa ne ne kra nyinaa ne n’ahoɔden nyinaa dane baa AWURADE nkyɛn sɛ Mose mmara no kyerɛ no, na n’akyiri nso obi ansɔre a ɔte sɛ ɔno.</content>
            <content> </content>
        </verse>
        <verse num="26">
            <content> </content>
            <content> Nanso AWURADE annane amfiri n’abufuhyeɛ kɛseɛ a ɛdɛre tiaa Yuda, abohuro a Manase de huruu ne boɔ no nyinaa nti no mu. </content>
        </verse>
        <verse num="27">
            <content> Na AWURADE kaa sɛ: Mɛyi Yuda nso afiri m’anim, sɛdeɛ meyii Israel no, na mapo Yerusalem kuro a mafa yi ne efie a mekaa sɛ: Me din bɛtena hɔ, no.</content>
            <content> </content>
        </verse>
        <verse num="28">
            <content>Na Yosia ho nsɛm nkaeɛ ne deɛ ɔyɛeɛ nyinaa, wɔantwerɛ no Yuda Ahemfo Berɛsosɛm Nwoma no mu.</content>
            <content> </content>
        </verse>
        <verse num="29">
            <content>Ne berɛ so na Misraimhene Farao Neko tu ba bɛnee Asiriahene koeɛ Eufrate asubɔnten ho. Na Ɔhene Yosia sii mu kɔhyiaa no. Na Yosia bɛtoo no no, Asiria hene kumm no Megido. </content>
        </verse>
        <verse num="30">
            <content> Na ne nkoa twee ne funu no teaseɛnam mu firi Megido de no baa Yerusalem, na wɔsiee no ne da mu. Na asase no sofoɔ no faa Yosia ba Yehoahas sraa no sii no hene n’agya ananmu.</content>
            <content> </content>
        </verse>
        <verse num="31">
            <content>Yehoahas bɛdii hene no, na wadi mfirinhyia aduonu mmiɛnsa, na ɔdii hene abosome mmiɛnsa wɔ Yerusalem. Na ne na din de Hamutal a ɔyɛ Yeremia a ɔfiri Libna babaa. </content>
        </verse>
        <verse num="32">
            <content>Na ɔyɛɛ AWURADE ani so bɔne sɛdeɛ n’agyanom yɛeɛ no ara. </content>
        </verse>
        <verse num="33">
            <content> Na Farao Neko kyekyeree no Ribla, Hamat asase so sɛ ɔnnni Yerusalem so hene, na ɔde dwetɛ dwetikɛseɛ ha ne sika dwetikɛseɛ baako toɔ too asase no so.</content>
            <content> </content>
        </verse>
        <verse num="34">
            <content>Na Farao Neko de Yosia ba Eliakim sii hene n’agya Yosia ananmu, na ɔsakyeraa ne din too no Yehoiakim. Na Yehoahas deɛ, ɔfaa no kɔɔ Misraim, na ɔkɔwuu wɔ hɔ. </content>
        </verse>
        <verse num="35">
            <content> Na dwetɛ ne sika no, Yehoiakim de maa Farao, nanso ɔbɔɔ asase no boɔ sɛ wɔmma sika no sɛdeɛ Farao kaeɛ no, obiara sɛdeɛ ne boɔbɔ teɛ no, ɔgyee dwetɛ ne sika no firii asase no so nkurɔfoɔ no nkyɛn, sɛ ɔde rekɔma Farao Neko.</content>
            <content> </content>
        </verse>
        <verse num="36">
            <content>Yehoiakim bɛdii hene no, na wadi mfirinhyia aduonu nnum, na ɔdii hene mfeɛ dubaako Yerusalem. Na ne na din de Sebuda a ɔyɛ Pedaia a ɔfiri Ruma babaa. </content>
        </verse>
        <verse num="37">
            <content>Na ɔyɛɛ AWURADE ani so bɔne sɛdeɛ n’agyanom yɛeɛ no ara.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 34.29—36.5 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 11.14; Yos 24.25</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: 2 Ah 21.3 </content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ah 14.24</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: 2 Ah 17.17; Lew 18.21</content>
        </note>
        <note num="1">
            <content kind="REF_VERSE_START">10</content>
            <content> </content>
            <content kind="STRONG_EM">TOFET: </content>
            <content>Yei yɛ bea bi a na Israelfoɔ binom hye wɔn mma de wɔn bɔ afɔdeɛ ma Baal.</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: 2 Ah 16.10-11; 21.4-5; 2 Be 28.24</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 1 Ah 11.7</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 1 Ah 12.32 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 1 Ah 13.2</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: 1 Ah 13.30</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 12 </content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Lew 20.27; Deut 29.17-18 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: 2 Ah 18.5</content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: 2 Ah 21.11-16 </content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: 2 Ah 17.18; 1 Ah 8.29</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: 2 Ah 9.28</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Hes 19.4</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: 2 Ah 15.20</content>
        </note>
    </chapter>
    <chapter num="24">
        <verse num="1">
            <content> </content>
            <content> Yehoiakim berɛ so na Babelhene Nebukadnessar tu baeɛ, na Yehoiakim yɛɛ no akoa mfeɛ mmiɛnsa; na ɔdanee tee Nebukadnessar so atua. </content>
        </verse>
        <verse num="2">
            <content>Na AWURADE somaa Kaldeafoɔ asafo ne Siriafoɔ asafo ne Moabfoɔ asafo ne Amon asafo baa ne so, na ɔsomaa wɔn baa Yuda so sɛ wɔmmɛsɛe no, sɛdeɛ AWURADE asɛm a ɔnam ne nkoa adiyifoɔ so kaeɛ no teɛ no. </content>
        </verse>
        <verse num="3">
            <content> AWURADE anomu asɛm nko so na yei nam baa Yuda soɔ, sɛ ɔbɛyi wɔn afiri n’anim, Manase bɔne nti, sɛ deɛ ɔyɛeɛ no nyinaa, </content>
        </verse>
        <verse num="4">
            <content>ne mogya a ɛdi bem nso a ɔka guiɛ, na ɔde mogya a ɛdi bem hyɛɛ Yerusalem ma no nti. Na AWURADE ampɛ sɛ ɔde kyɛ. </content>
        </verse>
        <verse num="5">
            <content>Na Yehoiakim ho nsɛm nkaeɛ ne deɛ ɔyɛeɛ nyinaa, wɔantwerɛ no Yuda ahemfo berɛsosɛm nwoma no mu? </content>
        </verse>
        <verse num="6">
            <content>Na Yehoiakim tii n’agyanom wɔ asamando, na ne ba Yehoiakyin bɛdii n’adeɛ. </content>
        </verse>
        <verse num="7">
            <content>Na Misraimhene amfiri n’asase so amma bio, ɛfiri sɛ na Babel hene agye deɛ ɛyɛ Misraimhene dea nyinaa afiri Misraim subonhwa ano kɔsi Eufrate asubɔnten ho.</content>
            <content> </content>
        </verse>
        <verse num="8">
            <content>Yehoiakyin bɛdii hene no, na wadi mfirinhyia dunwɔtwe, na ɔdii hene abosome mmiɛnsa wɔ Yerusalem. Na ne na din de Nehusta a ɔyɛ Elnatan a ɔfiri Yerusalem babaa. </content>
        </verse>
        <verse num="9">
            <content> Na ɔyɛɛ AWURADE ani so bɔne, sɛdeɛ n’agyanom yɛeɛ no ara.</content>
            <content> </content>
        </verse>
        <verse num="10">
            <content>Ɛberɛ no mu na Babelhene Nebukadnessar nkoa tu baa Yerusalem, na wɔtuaa kuro no. </content>
        </verse>
        <verse num="11">
            <content>Na Babelhene Nebukadnessar baa kuro no so, nso na ne nkoa aka no ahyɛ mu. </content>
        </verse>
        <verse num="12">
            <content>Ɛnna Yudahene Yehoiakyin de ne ho kɔmaa Babel hene, ɔno ne ne na ne ne nkoa ne ne mmapɔmma, ne n’apiafoɔ. Na Babel hene faa no, n’ahennie afe a ɛtɔ so nwɔtwe no mu. </content>
        </verse>
        <verse num="13">
            <content> Na ɔkɔfaa AWURADE fie akoradeɛ nyinaa ne ahemfie akoradeɛ firi hɔ kɔe, na ɔtwitwaa sika nnoɔma a Israelhene Salomo yɛɛ no AWURADE aban mu no ho sika, sɛdeɛ AWURADE kaeɛ no. </content>
        </verse>
        <verse num="14">
            <content>Na ɔtuu Yerusalem nyinaa ne mmapɔmma nyinaa ne mmarima a wɔbɛtumi nyinaa kɔe, nnipa mpem du na ɔde wɔn kɔeɛ; adwumfoɔ ne atomfoɔ nyinaa ka ho, na wɔannya obiara, gye asase no so nkurɔfoɔ ahiafoɔ nko. </content>
        </verse>
        <verse num="15">
            <content> Na ɔtuu Yehoiakyin kɔɔ Babel; na ɔhene na ne ɔhene yerenom ne n’apiafoɔ ne asase no so atumfoɔ, ɔtuu wɔn firii Yerusalem de wɔn kɔɔ Babel, </content>
        </verse>
        <verse num="16">
            <content>ne mmarima akofoɔ nyinaa, mpemnson, ne adwumfoɔ ne atomfoɔ apem, wɔn nyinaa mmarima a wɔtumi kɔ ɔsa, na Babel hene tuu wɔn de wɔn kɔɔ Babel. </content>
        </verse>
        <verse num="17">
            <content>Na Babel hene tuu Yehoiakyin adeɛ so, na ɔde n’agya nuabarima Matania a ɔsakyeraa ne din frɛɛ no Sedekia no sii n’anan.</content>
            <content> </content>
        </verse>
        <verse num="18">
            <content> </content>
            <content> Sedekia bɛdii hene no, na wadi mfirinhyia aduonu baako, na ɔdii hene mfeɛ dubaako wɔ Yerusalem. Na ne na din de Hamutal a ɔyɛ Yeremia a ɔfiri Libna babaa. </content>
        </verse>
        <verse num="19">
            <content>Na ɔyɛɛ AWURADE ani so bɔne sɛ Yehoiakim yɛeɛ no ara. </content>
        </verse>
        <verse num="20">
            <content> Na ɛnam AWURADE abufuo so na ɔtuu Yerusalem ne Yuda firii n’anim guiɛ.</content>
            <content>Na Sedekia tee Babel hene so atua.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 2 Be 36.6-13 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 2 Ah 21.10-16; 23.26-27</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: 2 Ah 23.37</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: 2 Ah 20.17</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Yer 22.26; 24.1; 2 Ah 25.27</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Yer 52.1-3 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: 2 Ah 23.27</content>
        </note>
    </chapter>
    <chapter num="25">
        <verse num="1">
            <content> </content>
            <content> Na n’ahennie afe a ɛtɔ so nkron, bosome a ɛtɔ so du, da a ɛtɔ so du no, Babelhene Nebukadnessar ne ne dɔm nyinaa baa Yerusalem so bɛkyeree so nsraban, na wɔtotoo ho pie hyiae. </content>
        </verse>
        <verse num="2">
            <content>Na wɔtuaa kuro no kɔsii Ɔhene Sedekia afe a ɛtɔ so dubaako no mu. </content>
        </verse>
        <verse num="3">
            <content>Bosome a ɛtɔ so nnan da a ɛtɔ so nkron no, na ɛkɔm no mu ayɛ den kuro no mu, na aduane biara nni hɔ mma asase no so nkurɔfoɔ no. </content>
        </verse>
        <verse num="4">
            <content>Ɛnna wɔtuu kuro no fasuo mu tokuro, na ɔhene ne mmarima akofoɔ no nyinaa dwanee anadwo faa afasuo mmienu a ɛwɔ ɔhene turo ho no ntam pono mu kɔe; nso na Kaldeafoɔ no atwa kuro no ho ahyia; na wɔfaa Yordan bonhwa kwan so kɔe. </content>
        </verse>
        <verse num="5">
            <content>Na Kaldeafoɔ dɔm tii ɔhene no, na wɔkɔtoo no Yeriko mpaperɛ so, na ne dɔm nyinaa firii ne ho hwetee. </content>
        </verse>
        <verse num="6">
            <content>Na wɔkyeree ɔhene no de no kɔmaa Babel hene wɔ Ribla, na ɔbuu no atɛn. </content>
        </verse>
        <verse num="7">
            <content>Na wɔkunkumm Sedekia mmammarima n’anim, na wɔbɔɔ Sedekia ani, na wɔguu no nkɔnsɔnkɔnsɔn na wɔde no kɔɔ Babel.</content>
            <content> </content>
        </verse>
        <verse num="8">
            <content>Na bosome a ɛtɔ so nnum da a ɛtɔ so nson a ɛne Babelhene Nebukadnessar afe a ɛtɔ so dunkron mu no, ankɔbeahene Nebusaradan, Babelhene akoa no baa Yerusalem, </content>
        </verse>
        <verse num="9">
            <content>na ɔbɛhyee AWURADE fie ne ɔhene fie ne Yerusalem afie nyinaa, na ɔde ogya hyee afie akɛseɛ nyinaa. </content>
        </verse>
        <verse num="10">
            <content>Na Kaldeafoɔ dɔm a wɔka ankɔbeahene no ho no dwirii Yerusalem afasuo no hyiae. </content>
        </verse>
        <verse num="11">
            <content>Na nkurɔfoɔ no nkaeɛ a wɔkaa kuro no mu, ne awaefoɔ a wɔwae kɔɔ Babel hene nkyɛn, ne nkurɔfoɔ yuu no mu nkaeɛ no, ankɔbeahene Nebusaradan tuu wɔn kɔe. </content>
        </verse>
        <verse num="12">
            <content>Na asase no so ahiafoɔ no bi deɛ, ankɔbeahene no gyaa wɔn hɔ, sɛ wɔnyɛ bobeyɛfoɔ ne akuafoɔ.</content>
            <content> </content>
        </verse>
        <verse num="13">
            <content> </content>
            <content> Na kɔbere mfrafraeɛ adum a ɛwɔ AWURADE fie no ne nsugyeɛ nnaka ne kɔbere mfrafraeɛ po a ɛwɔ AWURADE fie no, Kaldeafoɔ bubui, na wɔsoaa kɔbere mfrafraeɛ no kɔɔ Babel. </content>
        </verse>
        <verse num="14">
            <content>Na nkukuo ne sesa adeɛ ne adumgya ne nyowaa ne kɔbere mfrafraeɛ nnoɔma a wɔde yɛɛ ɔsom adwuma no nyinaa, wɔfae. </content>
        </verse>
        <verse num="15">
            <content>Saa nsramma kukuwa ne nkoraa no, deɛ ɛyɛ sika no, sika, ne deɛ ɛyɛ dwetɛ no dwetɛ na ankɔbeahene no fa kɔeɛ. </content>
        </verse>
        <verse num="16">
            <content> Adum mmienu no, ɛpo baako no ne nsugyeɛ nnaka a Salomo yɛ maa AWURADE fie no, nnoɔma yi nyinaa kɔbere mfrafraeɛ no, wɔankari. </content>
        </verse>
        <verse num="17">
            <content>Adum no baako korɔn yɛ basafa dunwɔtwe, na ɛso duntire no yɛ kɔbere mfrafraeɛ, na duntire no korɔn yɛ basafa mmiɛnsa na ntentan ne atoaa aba nsɛsoɔ wowɔ duntire no ho hyia, ne nyinaa yɛ kɔbere mfrafraeɛ. Na saa na odum a ɛtɔ so mmienu no nso teɛ, ntentan no ho.</content>
            <content> </content>
        </verse>
        <verse num="18">
            <content>Na awɛmfoɔ panin no faa Ɔsɔfoɔ panin Seraia ne ɔsɔfoɔ a ɔdi soɔ, Sefania, ne apono ano hwɛfoɔ baasa, </content>
        </verse>
        <verse num="19">
            <content>na kuro no mu nso ɔfaa opiani baako a wɔde no sii akofoɔ no soɔ, ne ɔhene afotufoɔ mu mmarima baanum a wɔhunuu wɔn kuro no mu, ne ɔtwerɛfoɔ, ɔsahene a ɔpɔn asase no so nkurɔfoɔ kɔ ɔsa no, ne asase no so nkurɔfoɔ mu mmarima aduosia a wɔhunuu wɔn kuro no mu, </content>
        </verse>
        <verse num="20">
            <content>na ankɔbeahene Nebusaradan faa wɔn de wɔn kɔɔ Babel hene anim wɔ Ribla. </content>
        </verse>
        <verse num="21">
            <content> Na Babel hene bobɔɔ wɔn kunkumm wɔn Ribla wɔ Hamat asase so. Saa na wɔtuu Yuda firii wɔn asase soɔ.</content>
            <content> </content>
        </verse>
        <verse num="22">
            <content> </content>
            <content> Na nkurɔfoɔ a wɔkaa Yuda asase soɔ a Babelhene Nebukadnessar maa wɔkaeɛ no, ɔde Safan ba Ahikam ba Gedalia sii wɔn so amrado. </content>
        </verse>
        <verse num="23">
            <content>Na dɔm no asafohene nyinaa, wɔn ne wɔn mmarima tee sɛ Babel hene de Gedalia asi ɔhwɛfoɔ no, wɔbaa Gedalia nkyɛn wɔ Mispa, Netania ba Ismael ne Karea ba Yohanan ne Netofani Tanhumet ba Seraia ne Maakatni bi ba Yaasania, wɔn ne wɔn mmarima. </content>
        </verse>
        <verse num="24">
            <content>Na Gedalia kaa wɔn ne wɔn mmarima ntam, na ɔka kyerɛɛ wɔn sɛ: Monnsuro Kaldeafoɔ nkoa no, montena asase yi so, na monsom Babel hene, na ɛbɛwie mo yie. </content>
        </verse>
        <verse num="25">
            <content>Na bosome a ɛtɔ so nson no, Elisama ba Netania ba Ismael a ɔfiri ahemfo abusua mu bae, na mmarima du ka ne ho, na wɔbɛkum Gedalia ne Yudafoɔ ne Kaldeafoɔ a wɔka ne ho Mispa no nso. </content>
        </verse>
        <verse num="26">
            <content>Ɛnna nkurɔfoɔ no nyinaa, ɛfiri akumaa so kɔsi ɔkɛseɛ soɔ, ne dɔm so asafohene no, sɔre kɔɔ Misraim, ɛfiri sɛ na wɔsuro Kaldeafoɔ no.</content>
            <content> </content>
        </verse>
        <verse num="27">
            <content> </content>
            <content> Na ɛbaa sɛ Yuda hene tukorɔ afe a ɛtɔ so aduasa nson bosome a ɛtɔ so dummienu da a ɛtɔ so aduonu nson, ɛne afe a Babelhene Ewil-merodak dii mu hene no, nam adom so yii Yudahene Yehoiakyin firii nneduadan mu, </content>
        </verse>
        <verse num="28">
            <content>na ɔne no kasaa kasa pa, na ɔmaa n’adwa so maa no kyɛnee ahemfo a wɔne no wɔ Babel no adwa, </content>
        </verse>
        <verse num="29">
            <content>na ɔmaa no yii n’afiase ntadeɛ, na ɔdidii n’anim daa ne nkwa nna nyinaa. </content>
        </verse>
        <verse num="30">
            <content>Na nnoɔma a ɛfiri ɔhene nkyɛn a wɔde ma no no, da biara no, wɔde maa no ne nkwa nna nyinaa.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Yer 52.4-27; 39 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Yer 27.19-22 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 1 Ah 7.15, 23, 27</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 2 Ah 23.33</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Yer 40.5, 7-9; 41.1-7; 43.5-7 </content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Yer 52.31-34 </content>
        </note>
    </chapter>
</book>
