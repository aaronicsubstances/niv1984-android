<?xml version="1.0" encoding="UTF-8"?>
<book>
    <chapter num="1">
        <verse num="1">
            <content> </content>
            <content> Na yeinom ne Israel mma a wɔne Yakob baa Misraim no din. Wɔn mu biara ne ne fiefoɔ na ɛbaeɛ. </content>
        </verse>
        <verse num="2">
            <content>Ruben, Simeon, Lewi, Yuda, </content>
        </verse>
        <verse num="3">
            <content>Isakar, Sebulon, Benyamin, </content>
        </verse>
        <verse num="4">
            <content>Dan, Naftali, Gad ne Aser. </content>
        </verse>
        <verse num="5">
            <content> Na nnipa a wɔfiri Yakob asene mu nyinaa yɛ aduɔson. Na Yosef wɔ Misraim dada.</content>
            <content> </content>
        </verse>
        <verse num="6">
            <content> </content>
            <content> Na Yosef ne ne nuanom nyinaa ne wɔn berɛ sofoɔ no nyinaa wuwui. </content>
        </verse>
        <verse num="7">
            <content> Na Israel mma no wowoe, na wɔdɔree bebree, na wɔn ase kyenee, na wɔn ho yɛɛ den papaapa; na wɔyɛɛ asase no so ma. </content>
        </verse>
        <verse num="8">
            <content>Na ɔhene foforɔ bi sɔree Misraim a na ɔnnim Yosef. </content>
        </verse>
        <verse num="9">
            <content>Na ɔka kyerɛɛ ne man sɛ: Hwɛ, Israelfoɔ no dɔɔso, na wɔn ho yɛ den sene yɛn. </content>
        </verse>
        <verse num="10">
            <content>Momma yɛmfa nyansa kwan bi so ne wɔn nni, na wɔannɔɔso, na sɛ ɛsa bi ba a, wɔankɔka yɛn atamfoɔ ho ne yɛn ammɛko, na wɔansɔre asase yi so ankɔ. </content>
        </verse>
        <verse num="11">
            <content> Na wɔsisii wɔn so adwumayɛfoɔ so mpanimfoɔ sɛ wɔmfa nnesoadeɛ a emu yɛ duro nhyɛ wɔn so. Na wɔkyekyeree adekora nkuro Pitom ne Raamses maa Farao. </content>
        </verse>
        <verse num="12">
            <content>Nanso dodoɔ a wɔhyɛɛ wɔn soɔ no, dodoɔ no ara na wɔdɔreeɛ, na wɔtrɛe. Na Misraimfoɔ suroo Israelfoɔ no. </content>
        </verse>
        <verse num="13">
            <content>Na wɔde nyadie yaya dii Israelfoɔ. </content>
        </verse>
        <verse num="14">
            <content>Wɔmaa wɔn asetena fonoo wɔn wɔ dɔteɛ ne ntaayaa ho adwuma a ɛyɛ den ne afuom adwumayɛ ahodoɔ ne nnwuma ahodoɔ nyinaa mu nyadie yaya a wɔde dii wɔn mu.</content>
            <content> </content>
        </verse>
        <verse num="15">
            <content>Na Misraimhene ka kyerɛɛ Hebrifoɔ awogyefoɔ a wɔn mu baako din de Sifra, na ɔbaako din de Pua no sɛ: </content>
        </verse>
        <verse num="16">
            <content>Sɛ mokɔgye Hebrifoɔ mmaa awoɔ, na awoeɛ hɔ mohunu sɛ ɔyɛ ɔbarima a, monku no; na sɛ ɔyɛ ɔbaa deɛ a, momma no ntena ase. </content>
        </verse>
        <verse num="17">
            <content>Na awogyefoɔ no suro Onyankopɔn, enti wɔanyɛ sɛdeɛ Misraimhene ka kyerɛɛ wɔn no, na mmom wɔgyee mmabanin no nkwa. </content>
        </verse>
        <verse num="18">
            <content>Na Misraimhene frɛɛ awogyefoɔ no bisaa wɔn sɛ: Adɛn nti na moyɛ saa, na momma mmarima no tena aseɛ? </content>
        </verse>
        <verse num="19">
            <content>Na awogyefoɔ no buaa Farao sɛ: Hebrifoɔ mmaa nte sɛ Misraimfoɔ mmaa, ɛfiri sɛ wɔn deɛ, wɔyɛ pirimpirim; awogyefoɔ no nnya nnuruu wɔn nkyɛn no, na wɔawo dada. </content>
        </verse>
        <verse num="20">
            <content>Enti Onyankopɔn ne awogyefoɔ no dii no yie. Na nkurɔfoɔ no dɔɔso ara, na wɔyɛɛ den yie. </content>
        </verse>
        <verse num="21">
            <content>Na ɛsiane sɛ awogyefoɔ no suro Onyankopɔn nti, ɔmaa wɔn afie mu yɛɛ yie.</content>
            <content> </content>
        </verse>
        <verse num="22">
            <content>Ɛnna Farao hyɛɛ ne man nyinaa sɛ: Ɔbabanin biara a wɔbɛwo no no, monkɔto no ntwene asubɔnten no mu, na mmammaa nyinaa deɛ, momma wɔntena ase.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Gye 46.8 </content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Gye 46.27</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Gye 50.26 </content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Aso 7.17</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Gye 15.13; 47.11</content>
        </note>
    </chapter>
    <chapter num="2">
        <verse num="1">
            <content> </content>
            <content> Na ɔbarima bi a ɔfiri Lewi fie kɔwaree Lewi babaa bi. </content>
        </verse>
        <verse num="2">
            <content> Na ɔbaa no nyinsɛnee, na ɔwoo ɔbabanin; na ɔhunuu sɛ ne ho yɛ fɛ no, ɔde no siee abosome mmiɛnsa.</content>
            <content> </content>
        </verse>
        <verse num="3">
            <content>Na ɔntumi nkora no bio no, ɔfaa mmɛwa adaka bi de ama ne ɛhyɛ sraa ho, na ɔde abɔfra no too mu, na ɔde kɔsii wira mu wɔ asuo no ano. </content>
        </verse>
        <verse num="4">
            <content> Na ne nuabaa kɔgyinaa akyirikyiri sɛ ɔrehwɛ deɛ ɛbɛyɛ no.</content>
            <content> </content>
        </verse>
        <verse num="5">
            <content>Na Farao babaa siane baa asuo no ano adwareɛ, na ne mmaawa repasa asuo no nsunoa. Berɛ a Farao babaa hunuu adaka no wɔ wira no mu no, ɔsomaa n’abaawa sɛ ɔnkɔfa mmra. </content>
        </verse>
        <verse num="6">
            <content>Na ɔbuee soɔ no, ɔhunuu akɔkoaa no, na hwɛ, na ɔyɛ abarimaa a ɔresu. Na ɔyɛɛ no mmɔbɔ, na ɔse: Hebrifoɔ mma no bi nie. </content>
        </verse>
        <verse num="7">
            <content>Ɛnna ne nuabaa no ka kyerɛɛ Farao babaa no sɛ: Menkɔ menkɔfrɛ Hebrifoɔ mmaa no mu nufomafoɔ bi memmrɛ wo, na ɔmmɛma akɔkoaa no nufoɔ mma wo anaa? </content>
        </verse>
        <verse num="8">
            <content>Na Farao babaa no ka kyerɛɛ no sɛ: Kɔ! Na ababaa no kɔ kɔfrɛɛ abɔfra no na bae. </content>
        </verse>
        <verse num="9">
            <content>Na Farao babaa no ka kyerɛɛ no sɛ: Fa abɔfra yi kɔ kɔma no nufoɔ ma me, na mɛtua wo ka. Na ɔbaa no faa abɔfra no kɔmaa no nufoɔ. </content>
        </verse>
        <verse num="10">
            <content>Na abɔfra no nyinii, na ɔde no kɔmaa Farao babaa no, na ɔdanee ne ba. Na ɔtoo no din Mose, ɛfiri sɛ ɔse: Nsuo mu na meyii no firiiɛ.</content>
            <content> </content>
        </verse>
        <verse num="11">
            <content> </content>
            <content> Na Mose nyiniiɛ no, da bi ɔfirii adi kɔɔ ne nuanom nkyɛn sɛ ɔrekɔhwɛ wɔn adwumayɛ no; na ɔhunuu sɛ Misraimni bi reboro ne nuanom mu bi a ɔyɛ Hebrini. </content>
        </verse>
        <verse num="12">
            <content> Na ɔhwɛɛ ha ne ha, na ɔhunuu sɛ obiara nni hɔ no, ɔbɔɔ Misraimni no kumm no, na ɔde no siee anwea mu. </content>
        </verse>
        <verse num="13">
            <content>Na adeɛ kyeeɛ no, ɔfirii adi, na hwɛ, na Hebrifoɔ baanu reko. Na ɔbisaa deɛ ɔdi fɔ no sɛ: Adɛn nti na woboro wo yɔnko? </content>
        </verse>
        <verse num="14">
            <content> Na ɔbuaa sɛ: Hwan na ɔde wo sii yɛn so otitire ne osennifoɔ? Wopɛ sɛ woku me sɛdeɛ wokum Misraimni no anaa? Na Mose suroe, na ɔse: Ampa ara, asɛm no apue!</content>
            <content> </content>
        </verse>
        <verse num="15">
            <content> </content>
            <content> Na Farao tee asɛm yi no, anka ɔrehwehwɛ Mose aku no, nanso Mose dwane firii n’anim kɔtenaa Midian asase so wɔ subura bi ho. </content>
        </verse>
        <verse num="16">
            <content> Nso na Midian sɔfoɔ wɔ mmammaa baason; na wɔba bɛtoo nsuo de hyehyɛɛ adaaseɛ no amaama sɛ wɔrema wɔn agya nnwan anom. </content>
        </verse>
        <verse num="17">
            <content> Na nnwanhwɛfoɔ bi ba bɛpamm wɔn; na Mose sɔre boaa wɔn, na ɔmaa wɔn nnwan no nomee. </content>
        </verse>
        <verse num="18">
            <content>Na wɔbaa wɔn agya Reuel nkyɛn no, ɔbisaa wɔn sɛ: Ɛyɛɛ dɛn na ɛnnɛ deɛ, moaba ntɛm seyie? </content>
        </verse>
        <verse num="19">
            <content>Na wɔbuaa sɛ: Misraimni bi na ɔgyee yɛn firii nnwanhwɛfoɔ no nsam, na ɔtoo nsuo mpo maa yɛn, na ɔmaa nnwan no nomee. </content>
        </verse>
        <verse num="20">
            <content>Na ɔbisaa ne mmammaa no sɛ: Na ɔwɔ he? Adɛn nti na mogyaa ɔbarima no hɔ? Monkɔfrɛ no na ɔmmɛdidi.</content>
            <content> </content>
        </verse>
        <verse num="21">
            <content>Na Mose penee sɛ ɔne Midian sɔfoɔ no bɛtena. Na ɔde ne babaa Sipora maa Mose awareɛ.</content>
            <content> </content>
        </verse>
        <verse num="22">
            <content> </content>
            <content> Na ɔwoo ɔbabanin, na Mose too no din Gersom,</content>
            <note_ref>1</note_ref>
            <content> ɛfiri sɛ ɔse: Mayɛ hɔhoɔ wɔ ananafoɔ asase so.</content>
            <content> </content>
        </verse>
        <verse num="23">
            <content> </content>
            <content> Na nna dodoɔ yi akyiri no, ɛbaa sɛ Misraimhene wui. Na nkoasom no nti Israelfoɔ no sii apini, na wɔsu frɛe, na wɔn sufrɛ no kɔduruu Nyankopɔn anim. </content>
        </verse>
        <verse num="24">
            <content> Na Onyankopɔn tee wɔn apinisie no, ɔkaee n’apam a ɔne Abraham ne Isak ne Yakob pameeɛ no. </content>
        </verse>
        <verse num="25">
            <content>Na Onyankopɔn hwɛɛ Israelfoɔ no, ɔhunuu wɔn tebea a wɔwɔ mu no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 6.20 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Aso 7.20; Heb 11.23</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Eks 15.20</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Heb 11.24-25 </content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Aso 7.24</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Aso 7.27-28, 35</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Heb 11.27 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 3.1</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Gye 29.10</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 18.3 </content>
        </note>
        <note num="1">
            <content kind="REF_VERSE_START">22</content>
            <content> </content>
            <content kind="STRONG_EM">GERSOM: </content>
            <content>Asekyerɛ ne: </content>
            <content kind="EM">Baabi hɔhoɔ.</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Eks 3.7 </content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Gye 15.18; 26.3; 28.13-14</content>
        </note>
    </chapter>
    <chapter num="3">
        <verse num="1">
            <content>Berɛ bi a Mose rehwɛ n’ase Yetro, Midian sɔfoɔ nnwan no, ɔkaa wɔn de wɔn kɔɔ ɛserɛ no akyiri nohoa, kɔduruu Nyankopɔn bepɔ Horeb ho.</content>
            <content> </content>
        </verse>
        <verse num="2">
            <content> </content>
            <content> Na AWURADE bɔfoɔ bɛyii ne ho adi kyerɛɛ no wɔ nkyɛkyerɛ bi mfimfini gyaframa mu, na Mose hwɛe, na hwɛ, na nkyɛkyerɛ no redɛre, nanso na nhye. </content>
        </verse>
        <verse num="3">
            <content>Na Mose kaa sɛ: Yei deɛ, mɛmane makɔhwɛ ahwɛdeɛ kɛseɛ yi, adekodeɛ a enti nkyɛkyerɛ no nhyeɛ. </content>
        </verse>
        <verse num="4">
            <content>Na AWURADE hunuu sɛ wamane rehwɛ no, ɔfiri nkyɛkyerɛ no mu frɛɛ sɛ: Mose, Mose! Na ɔbuaa sɛ: Menie! </content>
        </verse>
        <verse num="5">
            <content> Ɛnna AWURADE kaa sɛ: Ntwe mpini ha! Yi wo nan ase mpaboa, na faako a wogyina hɔ yɛ asase kronkron. </content>
        </verse>
        <verse num="6">
            <content> Na ɔkaa sɛ: Mene w’agya Nyankopɔn no, Abraham Nyankopɔn, Isak Nyankopɔn ne Yakob Nyankopɔn no. Ɛnna Mose kataa n’anim, ɛfiri sɛ na ɔsuro sɛ ɔbɛhwɛ Onyankopɔn. </content>
        </verse>
        <verse num="7">
            <content> Na AWURADE kaa sɛ: Ampa ara, mahunu me man a ɛwɔ Misraim no amanehunu, na wɔn su a wɔn so ahwɛfoɔ nti wɔsu frɛ no, mate. </content>
        </verse>
        <verse num="8">
            <content>Na masiane sɛ merebɛyi wɔn Misraimfoɔ nsam, na matu wɔn afiri asase no so akɔ asase pa a ɛtrɛ so, asase a nufosuo ne ɛwoɔ sene wɔ soɔ: Kanaanfoɔ, Hetifoɔ, Amorifoɔ, Perisifoɔ, Hewifoɔ ne Yebusifoɔ tenabea hɔ.</content>
            <content> </content>
        </verse>
        <verse num="9">
            <content>Na afei, hwɛ, Israelfoɔ no sufrɛ no aduru m’anim, na mahunu ɔhaw a Misraimfoɔ de ha wɔn no nso. </content>
        </verse>
        <verse num="10">
            <content>Na afei bra, na mensoma wo Farao nkyɛn, na kɔyi me man Israelfoɔ no firi Misraim. </content>
        </verse>
        <verse num="11">
            <content> Na Mose bisaa Onyankopɔn sɛ: Hwan ne me a merekɔ Farao nkyɛn makɔyi Israelfoɔ afiri Misraim? </content>
        </verse>
        <verse num="12">
            <content>Na AWURADE ka kyerɛɛ no sɛ: Mɛdi w’akyi; na yei bɛyɛ wo nsɛnkyerɛnneɛ sɛ me na mesomaa woɔ. Wonya yi ɔman no firi Misraim ba a, mobɛsom Onyankopɔn wɔ bepɔ yi so.</content>
            <content> </content>
        </verse>
        <verse num="13">
            <content>Na Mose bisaa Onyankopɔn sɛ: Na sɛ meduru Israelfoɔ nkyɛn, na meka kyerɛ wɔn sɛ: Mo nananom Nyankopɔn asoma me mo nkyɛn, na wɔbisa me sɛ: Ne din de sɛn a, sɛn na mense wɔn? </content>
        </verse>
        <verse num="14">
            <content> Na Onyankopɔn ka kyerɛɛ Mose sɛ: ME ARA NE ME ARA. Na ɔse: Sɛdeɛ ka kyerɛ Israelfoɔ no nie: ME ARA na asoma me mo nkyɛn.</content>
            <content> </content>
        </verse>
        <verse num="15">
            <content> </content>
            <content> Na Onyankopɔn ka kyerɛɛ Mose bio sɛ: Sɛdeɛ ka kyerɛ Israelfoɔ no nie: AWURADE, mo nananom Nyankopɔn, Abraham Nyankopɔn, Isak Nyankopɔn ne Yakob Nyankopɔn na wasoma me mo nkyɛn.</content>
            <block_quote>
                <content>Na yei ne me din de kɔsi daa,</content>
            </block_quote>
            <block_quote>
                <content>na yei na wɔmfa nkae me, awoɔ ntoatoasoɔ nyinaa mu.</content>
                <content> </content>
            </block_quote>
        </verse>
        <verse num="16">
            <content>Kɔ, na kɔboaboa Israel mpanimfoɔ ano, na ka kyerɛ wɔn sɛ: AWURADE, mo nananom Nyankopɔn, Abraham, Isak ne Yakob Nyankopɔn no ayi ne ho akyerɛ me sɛ: Hwɛ na mabɛhwɛ mo ne deɛ wɔreyɛ mo wɔ Misraim no. </content>
        </verse>
        <verse num="17">
            <content>Na mese: Mɛyi mo afiri Misraim amanehunu no mu akɔ Kanaanfoɔ, Hetifoɔ, Amorifoɔ, Perisifoɔ, Hewifoɔ ne Yebusifoɔ asase so, asase a nufosuo ne ɛwoɔ sene wɔ soɔ no. </content>
        </verse>
        <verse num="18">
            <content> Na wɔbɛtie wo nne, na wo ne Israel mpanimfoɔ nkɔ Misraimhene nkyɛn nkɔka nkyerɛ no sɛ: AWURADE, Hebrifoɔ Nyankopɔn, abɛhyia yɛn, enti yɛsrɛ wo, ma yɛnkɔ ɛserɛ so nnansa kwan nkɔbɔ AWURADE, yɛn Nyankopɔn, afɔdeɛ. </content>
        </verse>
        <verse num="19">
            <content>Na me deɛ, menim sɛ wɔde nsa a ɛyɛ den hyɛ Misraimhene mpo a, ɔremma mo kwan mma mo nkɔ; </content>
        </verse>
        <verse num="20">
            <content>enti mɛtene me nsa de m’anwanwadeɛ a mɛyɛ wɔ hɔ no nyinaa mabɔ Misraim, na ɛno akyiri na ɔbɛma moakɔ. </content>
        </verse>
        <verse num="21">
            <content> Na mɛma ɔman yi anim aba nyam wɔ Misraimfoɔ anim, na ɛbɛba sɛ morekɔ a, morenkɔ no nsapan. </content>
        </verse>
        <verse num="22">
            <content>Na mmaa mmisabisa wɔn afipamfoɔ ne wɔn afitenafoɔ nkyɛn dwetɛ nnwinneɛ ne sika nnwinneɛ ne ntoma, na momfa nhyehyɛ mo mmammarima ne mo mmammaa, na Misraimfoɔ nnoɔma no nyɛ mo asadeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Aso 7.30; Deut 33.16 </content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Yos 5.15; Gye 28.17</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Mat 22.32</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 2.23</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 4.10; Yes 6.5, 8; Yer 1.6</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Adi 1.4, 8</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 6.2-3; Yes 42.8 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 5.1, 3</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 11.2-3; 12.35-36; Gye 15.14</content>
        </note>
    </chapter>
    <chapter num="4">
        <verse num="1">
            <content>Na Mose buaa AWURADE sɛ: Na sɛ wɔannye me anni, na wɔantie me nne, na wɔka sɛ: AWURADE nyii ne ho adi nkyerɛɛ wo ɛ! </content>
        </verse>
        <verse num="2">
            <content>Na AWURADE ka kyerɛɛ no sɛ: Ɛdeɛn na ɛwɔ wo nsam yi? </content>
        </verse>
        <verse num="3">
            <content> Na ɔse: Poma. Na ɔse: To twene fam! Na ɔto twenee fam, na ɛdanee ɔwɔ. Na Mose dwane firii ho. </content>
        </verse>
        <verse num="4">
            <content>Na AWURADE ka kyerɛɛ Mose sɛ: Tene wo nsa sɔ ne dua mu. Na ɔtenee ne nsa kyeree no, na ɛdanee poma wɔ ne nsam. </content>
        </verse>
        <verse num="5">
            <content>Deɛ ɛbɛyɛ na wɔagye adi sɛ AWURADE, wɔn nananom Nyankopɔn, Abraham Nyankopɔn, Isak Nyankopɔn ne Yakob Nyankopɔn na ayi ne ho akyerɛ wo ne no.</content>
            <content> </content>
        </verse>
        <verse num="6">
            <content>Na AWURADE ka kyerɛɛ no bio sɛ: Fa wo nsa hyɛ wo kokom! Na ɔde ne nsa hyɛɛ ne kokom, na ɔyii, na hwɛ, na ɛho agu kwata fitaa sɛ sukyerɛmma. </content>
        </verse>
        <verse num="7">
            <content>Na ɔse: Fa wo nsa sane hyɛ wo kokom! Na ɔsane de ne nsa hyɛɛ ne kokom, na ɔyi firii ne kokom no, na adane sɛ ne honam ara. </content>
        </verse>
        <verse num="8">
            <content>Na sɛ wɔannye wo anni na wɔammu kane nsɛnkyerɛnneɛ no a, wɔbɛgye deɛ ɛtɔ so mmienu no adi. </content>
        </verse>
        <verse num="9">
            <content> Na sɛ wɔannye nsɛnkyerɛnneɛ mmienu yi anni na wɔantie wo nne a, ɛnneɛ kɔsa Asubɔntene Nil mu nsuo kɔhwie gu asase pɛsɛɛ so. Na nsuo a wosaa no asuo no mu no bɛdane mogya wɔ asase pɛsɛɛ no so.</content>
            <content> </content>
        </verse>
        <verse num="10">
            <content> </content>
            <content> Na Mose ka kyerɛɛ AWURADE sɛ: Mesrɛ wo, AWURADE! Me deɛ, ɛde bɛsi nnɛ anaa ɛfiri berɛ a wo ne w’akoa kasaeɛ yi, m’ano nte; me kasa yɛ nyaa, na me tɛkyerɛma yɛ duru. </content>
        </verse>
        <verse num="11">
            <content> Na AWURADE ka kyerɛɛ no sɛ: Hwan na ɔyɛɛ onipa ano? Anaasɛ hwan na ɔyɛ emum anaa ɔsotifoɔ, ɔdehunufoɔ anaa onifirani? Ɛnyɛ me AWURADE ara? </content>
        </verse>
        <verse num="12">
            <content> Na afei kɔ, na me ara mɛdi w’ano akyi na makyerɛ wo deɛ ka. </content>
        </verse>
        <verse num="13">
            <content>Na Mose kaa sɛ: Mesrɛ wo, AWURADE! Soma obi foforɔ biara a wopɛ.</content>
            <content> </content>
        </verse>
        <verse num="14">
            <content>Ɛnna AWURADE bo fuu Mose, na ɔse: Adɛn mennim sɛ Aaron wo nua Lewini no, nim kasa? Na hwɛ, wafiri adi rebɛhyia wo, na sɛ ɔhu wo a, n’akoma bɛtɔ ne yam. </content>
        </verse>
        <verse num="15">
            <content>Na kasa kyerɛ no, na fa nsɛm no hyɛ n’anomu; na me deɛ, mɛdi w’ano ne n’ano akyi, na makyerɛ mo deɛ monyɛ. </content>
        </verse>
        <verse num="16">
            <content> Na ɔbɛyɛ wo kyeame ama ɔman no, na ɔbɛdane w’ano, na woayɛ sɛ Onyankopɔn ama no. </content>
        </verse>
        <verse num="17">
            <content>Na poma yi a wode bɛyɛ nsɛnkyerɛnneɛ no, fa kura.</content>
            <content> </content>
        </verse>
        <verse num="18">
            <content> </content>
            <content> Na Mose sane kɔɔ n’ase Yetro nkyɛn, na ɔkɔka kyerɛɛ no sɛ: Ma mensane menkɔ me nuanom a wɔwɔ Misraim no nkyɛn menkɔhwɛ sɛ wɔda so tete ase anaa. Na Yetro ka kyerɛɛ Mose sɛ: Fa asomdwoeɛ kɔ. </content>
        </verse>
        <verse num="19">
            <content> Na AWURADE ka kyerɛɛ Mose wɔ Midian sɛ: Sane kɔ Misraim, ɛfiri sɛ nnipa a na wɔrehwehwɛ wo aku woɔ no nyinaa awuwu. </content>
        </verse>
        <verse num="20">
            <content> Na Mose faa ne yere ne ne mma de wɔn tenatenaa mfunumu so, na ɔsane baa Misraim asase so. Na Mose faa Nyankopɔn poma no kurae.</content>
            <content> </content>
        </verse>
        <verse num="21">
            <content> </content>
            <content> Na AWURADE ka kyerɛɛ Mose sɛ: Sɛ wosane kɔ Misraim a, hwɛ na yɛ anwanwadeɛ a mede mahyɛ wo nsa no nyinaa Farao anim; na me deɛ, mɛpirim n’akoma, na ɔremma ɔman no nkɔ. </content>
        </verse>
        <verse num="22">
            <content> Na ka kyerɛ Farao sɛ: Sɛdeɛ AWURADE seɛ nie: M’abakan ne Israel. </content>
        </verse>
        <verse num="23">
            <content> Na mese wo sɛ: Ma me ba nkɔ nkɔsom me. Na sɛ woampene amma no ankɔ a, hwɛ, me deɛ, mɛkum w’abakan.</content>
            <content> </content>
        </verse>
        <verse num="24">
            <content> </content>
            <content> Na AWURADE bɛtoaa no ɔkwan so asoɛeɛ bi pɛɛ sɛ ɔku no. </content>
        </verse>
        <verse num="25">
            <content> Ɛnna Sipora faa twerɛboɔ de twaa ne ba no twetia, na ɔto twenee ne nan ase kaa sɛ: Woyɛ mogya ayeforɔkunu ma me! </content>
        </verse>
        <verse num="26">
            <content>Ɛnna ɔgyaa no. Ɛno na twetiatwa no nti Sipora kaa sɛ: Mogya ayeforɔkunu ne wo.</content>
            <content> </content>
        </verse>
        <verse num="27">
            <content>Na AWURADE ka kyerɛɛ Aaron sɛ: Kɔ ɛserɛ so kɔhyia Mose. Na ɔkɔ kɔtoo no wɔ Nyankopɔn bepɔ no ho, na ɔfee n’ano. </content>
        </verse>
        <verse num="28">
            <content>Na Mose kaa AWURADE nsɛm a ɔde asoma no no nyinaa ne nsɛnkyerɛnneɛ a ɔde ahyɛ ne nsa no nyinaa kyerɛɛ Aaron. </content>
        </verse>
        <verse num="29">
            <content>Na Mose ne Aaron kɔ kɔboaboaa Israelfoɔ mpanimfoɔ no nyinaa ano. </content>
        </verse>
        <verse num="30">
            <content>Na Aaron kaa nsɛm a AWURADE ka kyerɛɛ Mose no nyinaa kyerɛɛ wɔn, na ɔyɛɛ nsɛnkyerɛnneɛ no wɔ ɔman no anim.</content>
            <content> </content>
        </verse>
        <verse num="31">
            <content> </content>
            <content> Na ɔman no gye dii. Na wɔtee sɛ AWURADE abɛhwɛ Israelfoɔ na wahunu wɔn amanehunu no, wɔbɔɔ wɔn mu ase sɔree.</content>
        </verse>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 7.10</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 7.17</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Eks 3.11; 6.12, 30 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Dwom 94.9</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Mat 10.19</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 7.1-2</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 3.1 </content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Mat 2.20</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 18.3-4</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 7.3, 13; 8.15, 19, 32; 9.12, 35; 10.1, 20, 27; 11.10; 14.4, 17 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Yer 31.9; Hos 11.1</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Eks 11.5; 12.29</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Gye 17.14 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Yos 5.2</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 3.16 </content>
        </note>
    </chapter>
    <chapter num="5">
        <verse num="1">
            <content> </content>
            <content> Na yei akyi no, Mose ne Aaron kɔɔ Farao nkyɛn kɔka kyerɛɛ no sɛ: Sɛ AWURADE, Israel Nyankopɔn, seɛ nie: Ma me man nkɔ na wɔnkɔhyɛ fa mma me wɔ ɛserɛ so. </content>
        </verse>
        <verse num="2">
            <content> Na Farao se: Hwan ne AWURADE a mɛtie ne nne na mama Israel akorɔ? Mennim AWURADE no, na Israel nso, meremma wɔnkɔ. </content>
        </verse>
        <verse num="3">
            <content>Na wɔse: Hebrifoɔ Nyankopɔn abɛhyia yɛn; enti ma yɛnkɔ ɛserɛ so nnansa kwan, na yɛnkɔbɔ AWURADE, yɛn Nyankopɔn afɔdeɛ, na wamfa owuyadeɛ anaa nkrantɛ ammɛtua yɛn. </content>
        </verse>
        <verse num="4">
            <content>Na Misraimhene ka kyerɛɛ wɔn sɛ: Adɛn nti na mo, Mose ne Aaron, moyi ɔman no firi wɔn nnwuma ho? Monkɔ mo adwumaden no so. </content>
        </verse>
        <verse num="5">
            <content> Na Farao kaa sɛ: Monhwɛ, afei a nnipa no adɔɔso wɔ asase no so, na morepɔn wɔn afiri wɔn adwumayɛ mu yi!</content>
            <content> </content>
        </verse>
        <verse num="6">
            <content>Na da no ara Farao hyɛɛ ɔman no adwumayɛ so ahwɛfoɔ ne wɔn aboafoɔ no sɛ: </content>
        </verse>
        <verse num="7">
            <content>Mommma ɔman no ɛserɛ a wɔde bɛyɛ ntaayaa no bio sɛ akane no; wɔn ara wɔnkɔboaboa ɛserɛ ano mfa. </content>
        </verse>
        <verse num="8">
            <content>Na ntaayaa dodoɔ a na wɔyɛ daa no, monnye wɔn, monnyi so bi, ɛfiri sɛ wɔyɛ anihafoɔ, enti na wɔsu sɛ: Ma yɛnkɔ nkɔbɔ yɛn Nyankopɔn afɔdeɛ no. </content>
        </verse>
        <verse num="9">
            <content>Momma wɔn adwuma a emu yɛ den na wɔnyɛ, na wɔantie nsenhunu. </content>
        </verse>
        <verse num="10">
            <content>Na ɔman no adwumayɛ so ahwɛfoɔ ne wɔn aboafoɔ no firii adi bɛka kyerɛɛ ɔman no sɛ: Sɛ Farao seɛ nie: Meremma mo ɛserɛ bio. </content>
        </verse>
        <verse num="11">
            <content>Mo ara monkɔ nkɔpɛ ɛserɛ wɔ deɛ mobɛnya bie; na mo adwuma no nso wɔrente so hwee. </content>
        </verse>
        <verse num="12">
            <content>Ɛnna ɔman no bɔ petee Misraim asase nyinaa so kɔboaboaa ayuo ntwakaeɛ ano de yɛɛ ɛserɛ mehemehe no. </content>
        </verse>
        <verse num="13">
            <content>Na akafoɔ no piapiaa wɔn kaa sɛ: Monwie mo da koro adwuma wɔ ne berɛ mu, sɛ berɛ a na ɛserɛ wɔ hɔ no. </content>
        </verse>
        <verse num="14">
            <content>Na wɔhwee Israelfoɔ ahwɛfoɔ a Farao adwumayɛ so ahwɛfoɔ de asisi wɔn soɔ no kaa sɛ: Ɛdeɛn nti na moanwie ntaayaa a wɔahyɛ mo nnɛ ne nnora no nyinaa sɛ akane no?</content>
            <content> </content>
        </verse>
        <verse num="15">
            <content>Ɛnna Israelfoɔ ahwɛfoɔ no ba bɛsu kyerɛɛ Farao sɛ: Ɛdeɛn nti na wo ne wo nkoa redi no saa? </content>
        </verse>
        <verse num="16">
            <content> Wɔmmaa wo nkoa ɛserɛ biara, nso wɔse yɛnyɛ ntaayaa; na hwɛ, wɔahwe wo nkoa, nso ɛyɛ wo ara wo nkurɔfoɔ no mfomsoɔ. </content>
        </verse>
        <verse num="17">
            <content>Na Farao buaa sɛ: Anihafoɔ, anihafoɔ na moyɛ. Enti na mose: Ma yɛnkɔ nkɔbɔ AWURADE afɔdeɛ. </content>
        </verse>
        <verse num="18">
            <content>Enti monkɔ nkɔyɛ adwuma, na ɛserɛ deɛ, wɔremma mo, nso ntaayaa no dodoɔ deɛ, mobɛma ara. </content>
        </verse>
        <verse num="19">
            <content>Na wɔkaa sɛ: Monnyi mo da koro adwuma mu ntaayaa no so ara da, na Israelfoɔ adwumayɛ so ahwɛfoɔ no hunuu sɛ amaneɛ na ato wɔn.</content>
            <content> </content>
        </verse>
        <verse num="20">
            <content>Na wɔfiri Farao nkyɛn reba no, wɔbɛtoo Mose ne Aaron a wɔgyina hɔ rebɛhyia wɔn, </content>
        </verse>
        <verse num="21">
            <content> na wɔka kyerɛɛ wɔn sɛ: AWURADE nhwɛ mo mmu atɛn, sɛ moama yɛn ho abɔn wɔ Farao ne ne nkoa anim, na mode nkrantɛ ahyɛ wɔn nsa sɛ wɔmfa nku yɛn.</content>
            <content> </content>
        </verse>
        <verse num="22">
            <content>Na Mose sane baa AWURADE nkyɛn bɛkaa sɛ: AWURADE, adɛn na woayɛ ɔman yi bɔne sei? Adɛn na wosomaa me yi? </content>
        </verse>
        <verse num="23">
            <content>Na ɛfiri berɛ a mebaa Farao nkyɛn na mede wo din ne no kasaeɛ no, Farao ayɛ ɔman yi bɔne, na wo nso wonnyee wo man!</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 3.18; 7.16; 8.1, 20; 9.1, 13 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Dan 3.15</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 1.7, 12</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 1 Ah 1.21</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Gye 34.30</content>
        </note>
    </chapter>
    <chapter num="6">
        <verse num="1">
            <content> </content>
            <content> Na AWURADE ka kyerɛɛ Mose sɛ: Afei ansa na worebɛhunu deɛ mɛyɛ Farao, ɛfiri sɛ mede nsa a ɛyɛ den bɛma wama wɔakɔ, na mede nsa a ɛyɛ den bɛma wapamo wɔn afiri n’asase so mpo.</content>
            <content> </content>
        </verse>
        <verse num="2">
            <content>Na Onyankopɔn ne Mose kasae, na ɔka kyerɛɛ no sɛ: Mene AWURADE, </content>
        </verse>
        <verse num="3">
            <content> a meyii me ho mekyerɛɛ Abraham ne Isak ne Yakob sɛ Onyankopɔn Tweaduampɔn, na me din YHWH (AWURADE) no deɛ, mamma wɔamfa anhu me. </content>
        </verse>
        <verse num="4">
            <content> Nanso mama m’apam a me ne wɔn pameeɛ no agyina, sɛ mede Kanaan asase a ɛyɛ wɔn ahɔhobea asase a wɔyɛɛ so ahɔhoɔ no bɛma wɔn. </content>
        </verse>
        <verse num="5">
            <content>Nanso mate Israelfoɔ a Misraimfoɔ di wɔn nya no apinisie, na makae m’apam no. </content>
        </verse>
        <verse num="6">
            <content>Ɛno nti ka kyerɛ Israelfoɔ sɛ: Mene AWURADE, na mɛgye mo afiri Misraim nkoasom mu, na mayi mo afiri wɔn nyadie no mu, na mede basa a atene ne atemmuo akɛseɛ magye mo. </content>
        </verse>
        <verse num="7">
            <content>Na mɛfa mo mayɛ me man, na mayɛ Onyankopɔn ama mo, na moahunu sɛ mene AWURADE mo Nyankopɔn a ɔgyee mo firii Misraim nkoasom mu. </content>
        </verse>
        <verse num="8">
            <content> Na mede mo bɛkɔ asase a mekaa ntam sɛ mede bɛma Abraham, Isak, Yakob no so, na mede bɛma mo sɛ agyapadeɛ. Mene AWURADE. </content>
        </verse>
        <verse num="9">
            <content>Na Mose kaa saa kyerɛɛ Israelfoɔ no; nanso ahometeɛ ne nkoasom denden no nti wɔantie no. </content>
        </verse>
        <verse num="10">
            <content>Na AWURADE ka kyerɛɛ Mose sɛ: </content>
        </verse>
        <verse num="11">
            <content>Kɔ, kɔka kyerɛ Misraimhene Farao sɛ ɔmma Israelfoɔ mfiri n’asase so nkɔ. </content>
        </verse>
        <verse num="12">
            <content> Na Mose kasae wɔ AWURADE anim sɛ: Hwɛ, Israelfoɔ ntie me, na ɛbɛyɛ dɛn na Farao bɛtie me a meyɛ ano mu momonoto yi. </content>
        </verse>
        <verse num="13">
            <content>Na AWURADE ne Mose ne Aaron kasae, na ɔhyɛɛ wɔn sɛ wɔnkɔ Israelfoɔ ne Misraimhene Farao nkyɛn nkɔyi Israelfoɔ no mfiri Misraim asase so.</content>
            <content> </content>
        </verse>
        <verse num="14">
            <content> </content>
            <content> Yeinom ne wɔn nananom afie mu atitire: Israel abakan Ruben mma ne: Hanok, Palu, Hesron ne Karmi; yeinom ne Ruben mmusua.</content>
            <content> </content>
        </verse>
        <verse num="15">
            <content>Na Simeon mma ne: Yemuel, Yamin, Ohad, Yakin, Sohar ne Saulo a ɔyɛ Kanaanni baa bi ba; yeinom ne Simeon mmusua.</content>
            <content> </content>
        </verse>
        <verse num="16">
            <content> </content>
            <content> Na yeinom ne Lewi mma din wɔn awoɔ ntoatoasoɔ mu: Gerson, Kohat ne Merari. Na Lewi mfeɛ a ɔdiiɛ yɛ mfeɛ ɔha aduasa nson. </content>
        </verse>
        <verse num="17">
            <content>Na Gerson mma ne: Libni ne Simei wɔ wɔn mmusua ahodoɔ mu. </content>
        </verse>
        <verse num="18">
            <content>Na Kohat mma ne: Amram ne Ishar, Hebron ne Usiel. Na Kohat mfeɛ a ɔdiiɛ yɛ mfeɛ ɔha aduasa mmiɛnsa. </content>
        </verse>
        <verse num="19">
            <content>Na Merari mma ne: Mahli ne Musi. Yeinom ne Lewi mmusua, sɛdeɛ wɔn awoɔ ntoatoasoɔ teɛ. </content>
        </verse>
        <verse num="20">
            <content> Na Amram faa n’agya nua Yokebed waree, na ɔwoo Aaron ne Mose maa no. Na Amram mfeɛ a ɔdiiɛ yɛ mfeɛ ɔha aduasa nson. </content>
        </verse>
        <verse num="21">
            <content> Na Ishar mma ne: Kora, Nefeg ne Sikri. </content>
        </verse>
        <verse num="22">
            <content> Na Usiel mma ne: Misael, Elsafan ne Sitri. </content>
        </verse>
        <verse num="23">
            <content> Na Aaron faa Aminadab babaa Elisaba a ɔyɛ Nahson nua waree, na ɔwoo Nadab, Abihu, Eleasa ne Itamar maa no. </content>
        </verse>
        <verse num="24">
            <content>Na Kora mma ne: Asir, Elkana ne Abiasaf; yeinom ne Kora mma mmusua. </content>
        </verse>
        <verse num="25">
            <content> Na Aaron ba Eleasa faa Putiel mma mu bi waree, na ɔwoo Pinehas maa no. Yeinom ne Lewifoɔ nananom atitire sɛdeɛ wɔn mmusua teɛ. </content>
        </verse>
        <verse num="26">
            <content>Yeinom ne Aaron ne Mose a AWURADE ka kyerɛɛ wɔn sɛ: Monyi Israelfoɔ mfiri Misraim asase so sɛdeɛ wɔn dɔm teɛ no. </content>
        </verse>
        <verse num="27">
            <content>Wɔne wɔn a wɔne Misraimhene Farao kasaa sɛ wɔbɛyi Israelfoɔ afiri Misraim akorɔ no, Mose ne Aaron korɔ no ara nie.</content>
            <content> </content>
        </verse>
        <verse num="28">
            <content>Na da a AWURADE ne Mose kasaa Misraim asase soɔ no, </content>
        </verse>
        <verse num="29">
            <content>ɔka kyerɛɛ no sɛ: Mene AWURADE, ka deɛ mɛka makyerɛ woɔ nyinaa kyerɛ Misraimhene Farao. </content>
        </verse>
        <verse num="30">
            <content> Na Mose kaa no AWURADE anim sɛ: Hwɛ, ano mu momonoto ne me, na ɛbɛyɛ dɛn na Farao bɛtie me?</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 11.1; 12.33 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Gye 17.1; Eks 3.14-15</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Gye 12.7</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Gye 22.16; Deut 32.40</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 6.30; 4.10</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Gye 46.9-11 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: 1 Be 6.1-4, 16-19 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 2.1</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Num 16.1</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Lew 10.4</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Eks 28.1</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Num 25.7</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 6.12</content>
        </note>
    </chapter>
    <chapter num="7">
        <verse num="1">
            <content> </content>
            <content> Na AWURADE ka kyerɛɛ Mose sɛ: Hwɛ, madane wo Onyankopɔn ama Farao, na wo nua Aaron bɛyɛ wo diyifoɔ. </content>
        </verse>
        <verse num="2">
            <content>Wo deɛ, wobɛka deɛ mehyɛ woɔ nyinaa, na wo nua Aaron bɛka akyerɛ Farao sɛ ɔmma Israelfoɔ mfiri n’asase so nkɔ. </content>
        </verse>
        <verse num="3">
            <content> Na me deɛ, mɛpirim Farao akoma, na mama me nsɛnkyerɛnneɛ ne m’anwanwadeɛ adɔɔso Misraim asase so. </content>
        </verse>
        <verse num="4">
            <content>Nanso Farao rentie mo; na mede me nsa bɛto Misraim so, na mayi m’asafo, me man Israelfoɔ no, afiri Misraim asase so wɔ atemmuo akɛseɛ mu. </content>
        </verse>
        <verse num="5">
            <content> Na sɛ metene me nsa wɔ Misraim so na meyi Israelfoɔ firi wɔn mu a, na Misraimfoɔ bɛhunu sɛ mene AWURADE. </content>
        </verse>
        <verse num="6">
            <content>Na Mose ne Aaron yɛɛ sɛdeɛ AWURADE hyɛɛ wɔn no, saa ara na wɔyɛeɛ.</content>
            <content> </content>
        </verse>
        <verse num="7">
            <content>Berɛ a wɔne Farao kɔkasaeɛ no, na Mose adi mfirinhyia aduɔwɔtwe, na Aaron nso adi mfirinhyia aduɔwɔtwe mmiɛnsa.</content>
            <content> </content>
        </verse>
        <verse num="8">
            <content>Na AWURADE ka kyerɛɛ Mose ne Aaron sɛ: </content>
        </verse>
        <verse num="9">
            <content> Sɛ Farao ka kyerɛ mo sɛ monyɛ anwanwadeɛ bi a, ɛnneɛ ka kyerɛ Aaron sɛ: Fa wo poma no to fam wɔ Farao anim, na ɛbɛdane ɔwɔ. </content>
        </verse>
        <verse num="10">
            <content>Na Mose ne Aaron kɔɔ Farao nkyɛn kɔyɛɛ sɛdeɛ AWURADE hyɛɛ wɔn no; na Aaron de ne poma no too fam wɔ Farao ne ne nkoa anim, na ɛdanee ɔwɔ.</content>
            <content> </content>
        </verse>
        <verse num="11">
            <content> </content>
            <content> Na Farao nso frɛfrɛɛ anyansafoɔ ne ntafowayifoɔ bae. Na Misraim akɔmfoɔ no nso de wɔn asumansɛm yɛɛ saa ara. </content>
        </verse>
        <verse num="12">
            <content>Na wɔn nyinaa de wɔn mpoma totoo fam, na ɛdanedanee awɔ, nanso Aaron poma no memenee wɔn mpoma no. </content>
        </verse>
        <verse num="13">
            <content> Na Farao akoma pirimii ara, na wantie wɔn, sɛdeɛ AWURADE kaeɛ no.</content>
            <content> </content>
        </verse>
        <verse num="14">
            <content>Na AWURADE ka kyerɛɛ Mose sɛ: Farao akoma yɛ den, ɔmpene sɛ ɔman no bɛkorɔ. </content>
        </verse>
        <verse num="15">
            <content>Kɔ Farao nkyɛn anɔpa; berɛ a ɔrefiri adi akɔ Asuo Nil ano; na kɔgyina asubɔnten no ano hyia no, na fa wo poma a ɛdanee ɔwɔ no kura. </content>
        </verse>
        <verse num="16">
            <content> Ka kyerɛ no sɛ: AWURADE, Hebrifoɔ Nyankopɔn, na wasoma me wo nkyɛn sɛ: Ma me man nkɔ nkɔsom me ɛserɛ so, na hwɛ, wontiee de abɛduru sɛsɛɛ. </content>
        </verse>
        <verse num="17">
            <content> Sɛ AWURADE seɛ nie: Yei na wode bɛhunu sɛ mene AWURADE: Hwɛ, mede poma a mekura yi merebɔ nsuo a ɛwɔ Nil mu, na ɛbɛdane mogya. </content>
        </verse>
        <verse num="18">
            <content>Na mpataa a ɛwɔ asuo no mu bɛwuwu, na nsuo no bɛbɔn na Misraimfoɔ bɛkyiri sɛ wɔbɛnom asuo no mu nsuo.</content>
            <content> </content>
        </verse>
        <verse num="19">
            <content> </content>
            <content> Na AWURADE ka kyerɛɛ Mose sɛ: Ka kyerɛ Aaron sɛ: Fa wo poma, na tene wo nsa wɔ Misraim nsuo so, wɔn nsubɔntene, wɔn asuasu ne wɔn ntareɛ ne wɔn nsuo a ɛtaataa hɔ nyinaa so, na ɛnnanedane mogya; na mogya bɛba Misraim asase nyinaa so, nnua ne aboɔ nsuhina mu. </content>
        </verse>
        <verse num="20">
            <content>Na Mose ne Aaron yɛɛ sɛdeɛ AWURADE hyɛɛ wɔn no; na Aaron maa poma no so, na ɔde bɔɔ nsuo a ɛwɔ asubɔntene no mu wɔ Farao ne ne nkoa anim; na nsuo a ɛwɔ asuo no mu nyinaa danee mogya. </content>
        </verse>
        <verse num="21">
            <content>Na mpataa a ɛwɔ asuo no mu wuwui, na asuo no bɔnee, na Misraimfoɔ antumi annom asuo no mu nsuo, na mogya kataa Misraim asase nyinaa so. </content>
        </verse>
        <verse num="22">
            <content> Na Misraim akɔmfoɔ de wɔn asumansɛm yɛɛ saa ara. Na Farao akoma pirimii ara, na wantie wɔn, sɛdeɛ AWURADE kaeɛ no. </content>
        </verse>
        <verse num="23">
            <content>Na Farao danee ne ho kɔɔ ne fie, na wamfa yei nso anto n’akomam. </content>
        </verse>
        <verse num="24">
            <content>Na Misraimfoɔ nyinaa tutuu asuo no ho mmura sɛ wɔrepɛ nsuo anom, ɛfiri sɛ na wɔntumi nnom asubɔntene no mu nsuo. </content>
        </verse>
        <verse num="25">
            <content>Na nnanson a AWURADE danee asuo no bɛtwaa mu.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 4.16 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 8.18; 9.14, 29</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 4.3</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 7.22; 8.7, 18-19; 2 Ti 3.8 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 5.1</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 4.9</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Adi 11.6 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 7.11</content>
        </note>
    </chapter>
    <chapter num="8">
        <verse num="1">
            <content> </content>
            <content> Na AWURADE ka kyerɛɛ Mose sɛ: Kɔ Farao nkyɛn kɔka kyerɛ no sɛ: Sɛ AWURADE seɛ nie: Ma me man no nkɔ nkɔsom me. </content>
        </verse>
        <verse num="2">
            <content>Na sɛ woampene amma wɔankɔ a, hwɛ, mede mponkyerɛne bɛha w’asase nyinaa. </content>
        </verse>
        <verse num="3">
            <content>Na asuo no bɛdɔre mponkyerɛne pii, na wɔafoforo aba wo fie ne wo dabekyire, wo mpa so, wo nkoa afie, wo nkurɔfoɔ mu, w’afononoo mu ne wo mmɔre nkodoɔ mu. </content>
        </verse>
        <verse num="4">
            <content>Na wo ne wo manfoɔ ne wo nkoa nyinaa so na mponkyerɛne no bɛforo aba.</content>
            <content> </content>
        </verse>
        <verse num="5">
            <content>Na AWURADE ka kyerɛɛ Mose sɛ: Ka kyerɛ Aaron sɛ: Fa wo poma no, na tene wo nsa wɔ nsubɔntene, asuasu, ne ntareɛ so, na ma mponkyerɛne mmra Misraim asase nyinaa so. </content>
        </verse>
        <verse num="6">
            <content>Na Aaron tenee ne nsa wɔ Misraim nsuo so, na mponkyerɛne ba bɛkataa Misraim asase nyinaa so. </content>
        </verse>
        <verse num="7">
            <content> Na akɔmfoɔ no de wɔn asumansɛm no yɛɛ saa ara maa mponkyerɛne foro baa Misraim asase so. </content>
        </verse>
        <verse num="8">
            <content> Ɛnna Farao frɛɛ Mose ne Aaron kaa sɛ: Mompa AWURADE kyɛw na ɔnyi mponkyerɛne no mfiri me ne me man so, na mɛma ɔman no akɔ akɔbɔ afɔdeɛ ama AWURADE. </content>
        </verse>
        <verse num="9">
            <content>Na Mose ka kyerɛɛ Farao sɛ: Wo ara kyerɛ me da ko a ɛnkɔsie na mempa kyɛw memma wo ne wo nkoa ne wo man, na wɔnyi mponkyerɛne no mfiri wo ne wo fie so, na wɔnka asuo no nko ara mu. </content>
        </verse>
        <verse num="10">
            <content> Na ɔbuaa sɛ: Ɔkyena. Na Mose kaa sɛ: Ɛnyɛ sɛ deɛ woaka no, na woahunu sɛ obiara biara nni hɔ a ɔte sɛ AWURADE yɛn Nyankopɔn. </content>
        </verse>
        <verse num="11">
            <content>Na mponkyerɛne no bɛfiri wo ne wo fie ne wo nkoa ne wo man so; asuo no mu nko ara na wɔbɛka. </content>
        </verse>
        <verse num="12">
            <content>Na Mose ne Aaron firii Farao anim kɔe. Na Mose teaa mu frɛɛ AWURADE wɔ mponkyerɛne a ɔde aba Farao soɔ no ho. </content>
        </verse>
        <verse num="13">
            <content>Na AWURADE yɛɛ sɛdeɛ Mose kaeɛ no, na mponkyerɛne no wuwui, afie mu ne adihɔ ne wiram. </content>
        </verse>
        <verse num="14">
            <content>Na wɔboaboaa wɔn ano akuakuo, na asase no so bɔnee. </content>
        </verse>
        <verse num="15">
            <content> Na Farao hunuu sɛ wanya ahotɔ no, ɔpirim n’akoma, na wantie wɔn, sɛdeɛ AWURADE kaeɛ no.</content>
            <content> </content>
        </verse>
        <verse num="16">
            <content>Na AWURADE ka kyerɛɛ Mose sɛ: Ka kyerɛ Aaron sɛ: Tene wo poma no bɔ asase so mfuturo na ɛnnane edwie wɔ Misraim asase nyinaa so. </content>
        </verse>
        <verse num="17">
            <content>Na wɔyɛɛ saa, na Aaron tenee ne nsa de poma no bɔɔ asase so mfuturo, na ɛdanee edwie wɔ nnipa ne mmoa so. Na asase so mfuturo nyinaa danee edwie Misraim asase nyinaa so. </content>
        </verse>
        <verse num="18">
            <content> Na akɔmfoɔ no de wɔn asumansɛm yɛɛ saa ara sɛ wɔrema edwie aba, nanso wɔantumi. Na edwie no baa nnipa ne mmoa so. </content>
        </verse>
        <verse num="19">
            <content> Ɛnna akɔmfoɔ no ka kyerɛɛ Farao sɛ: Nyankopɔn nsateaa nie. Na Farao akoma pirimii ara na wantie wɔn, sɛdeɛ AWURADE kaeɛ no.</content>
            <content> </content>
        </verse>
        <verse num="20">
            <content> </content>
            <content> Na AWURADE ka kyerɛɛ Mose sɛ: Tua anɔpahema kɔgyina Farao anim; berɛ a ɔrefiri adi aba nsuo no ano; na ka kyerɛ no sɛ: Sɛ AWURADE seɛ nie: Ma me man no nkɔ na wɔnkɔsom me. </content>
        </verse>
        <verse num="21">
            <content>Na sɛ woremma me man no nkɔ a, hwɛ, mɛma nwansena ahodoɔ aba wo ne wo nkoa ne wo man ne w’afie so, na nwansena no bɛyɛ Misraimfoɔ afie mu ne asase a wɔte soɔ no so amaama. </content>
        </verse>
        <verse num="22">
            <content> Na mɛhyɛ Gosen asase a me man te soɔ no nso da no, na nwansena no amma hɔ, na wode ahunu sɛ mene AWURADE wɔ asase nyinaa so. </content>
        </verse>
        <verse num="23">
            <content>Na mede ɔhyeɛ bɛto me man ne wo man ntam; ɔkyena na nsɛnkyerɛnneɛ yi bɛba. </content>
        </verse>
        <verse num="24">
            <content>Na AWURADE yɛɛ saa. Na nwansena a wɔdɔɔso pii baa Farao fie ne ne nkoa afie ne Misraim asase nyinaa so. Na nwansena no nti asase no so sɛee. </content>
        </verse>
        <verse num="25">
            <content>Na Farao frɛɛ Mose ne Aaron kaa sɛ: Monkɔ nkɔbɔ afɔdeɛ mma mo Nyankopɔn wɔ asase yi so. </content>
        </verse>
        <verse num="26">
            <content> Na Mose kaa sɛ: Ɛmfata sɛ wɔyɛ no saa, ɛfiri sɛ Misraim akyiwadeɛ na yɛde bɛbɔ afɔdeɛ ama AWURADE yɛn Nyankopɔn. Hwɛ, sɛ yɛde Misraim akyiwadeɛ bɔ afɔdeɛ wɔ wɔn anim a, wɔrensi yɛn aboɔ anaa? </content>
        </verse>
        <verse num="27">
            <content> Yɛbɛnante nnansa kwan akɔ ɛserɛ so, na yɛakɔbɔ afɔdeɛ ama AWURADE yɛn Nyankopɔn, sɛdeɛ waka akyerɛ yɛn no. </content>
        </verse>
        <verse num="28">
            <content> Na Farao kaa sɛ: Me deɛ, mɛma mo kwan na moakɔbɔ afɔdeɛ ama AWURADE mo Nyankopɔn wɔ ɛserɛ so, na akyirikyiri nko na monnkorɔ; mompa kyɛw mma me. </content>
        </verse>
        <verse num="29">
            <content>Na Mose kaa sɛ: Hwɛ, merebɛfiri wo nkyɛn makɔ makɔpa AWURADE kyɛw na nwansena no afiri Farao ne ne nkoa ne ne man so ɔkyena; na nkontompo nko ara na Farao nntwa bio sɛ ɔremma ɔman no nkɔ nkɔbɔ afɔdeɛ mma AWURADE. </content>
        </verse>
        <verse num="30">
            <content> Ɛnna Mose firii Farao anim kɔ kɔpaa AWURADE kyɛw. </content>
        </verse>
        <verse num="31">
            <content>Na AWURADE yɛɛ deɛ Mose kaeɛ no, na ɔyii nwansena no firii Farao ne ne nkoa ne ne man so; anka baako mpo. </content>
        </verse>
        <verse num="32">
            <content> Na Farao pirim n’akoma saa berɛ yi nso, na wamma ɔman no ankɔ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 5.1 </content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 7.11</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 8.28; 9.28; 10.17</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Eks 9.14; 15.11</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 9.11</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Eks 14.25; 4.21</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 5.1 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 7.5</content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Gye 43.32</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Eks 3.18</content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: Eks 8.8</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 8.12</content>
        </note>
        <note kind="CROSS_REFERENCES">
            <content kind="REF_VERSE_START">32</content>
            <content>: Eks 4.21</content>
        </note>
    </chapter>
    <chapter num="9">
        <verse num="1">
            <content> </content>
            <content> Na AWURADE ka kyerɛɛ Mose sɛ: Kɔ Farao nkyɛn kɔka kyerɛ no sɛ: Sɛ AWURADE, Hebrifoɔ Nyankopɔn no seɛ nie: Ma me man no nkɔ nkɔsom me. </content>
        </verse>
        <verse num="2">
            <content>Na sɛ woampene amma wɔankɔ na wokɔ so tintim wɔn so a, </content>
        </verse>
        <verse num="3">
            <content> hwɛ, AWURADE nsa bɛda wo mmoa a wɔwɔ wiram so, na ɔde owuo a ano yɛ den kɛse bɛba apɔnkɔ, mfunumu, yoma, anantwie ne nnwan so. </content>
        </verse>
        <verse num="4">
            <content>Na AWURADE de nsonsonoeɛ bɛto Israel mmoa ne Misraim mmoa ntam, na deɛ ɛyɛ Israelfoɔ dea no mu biara renwu. </content>
        </verse>
        <verse num="5">
            <content>Na AWURADE hyɛɛ da sɛ: Ɔkyena na AWURADE bɛyɛ yei wɔ asase soɔ. </content>
        </verse>
        <verse num="6">
            <content>Na adeɛ kyeeɛ no, AWURADE yɛɛ saa adeɛ no, na Misraim mmoa nyinaa wuwui, na Israel mmoa no mu baako mpo anwu. </content>
        </verse>
        <verse num="7">
            <content> Na Farao soma maa wɔkɔhwɛe, na hwɛ, na Israelfoɔ mmoa no mu baako mpo nwui. Nanso Farao akoma yɛɛ den ara, na wamma ɔman no ankɔ.</content>
            <content> </content>
        </verse>
        <verse num="8">
            <content>Ɛnna AWURADE ka kyerɛɛ Mose ne Aaron sɛ: Momfa fononoo mu nso nsa ma, na Mose nto mpete ahunum wɔ Farao anim, </content>
        </verse>
        <verse num="9">
            <content> na ɛnnane Misraim asase nyinaa so tutuo, na ɛnyɛ nnipa ne mmoa ho mpɔmpɔ a ɛpaepae tutu akuro Misraim asase nyinaa so. </content>
        </verse>
        <verse num="10">
            <content> Na wɔsesaa fononoo mu nso, na wɔkɔgyinaa Farao anim, na Mose de petee ahunum, na ɛdanee nnipa ne mmoa ho mpɔmpɔ a ɛpaepae tutu akuro. </content>
        </verse>
        <verse num="11">
            <content>Na mpɔmpɔ no nti akɔmfoɔ no antumi annyina Mose anim, ɛfiri sɛ na mpɔmpɔ no asisi akɔmfoɔ ne Misraimfoɔ nyinaa. </content>
        </verse>
        <verse num="12">
            <content> Na AWURADE pirim Farao akoma, na wantie wɔn, sɛdeɛ AWURADE ka kyerɛɛ Mose no.</content>
            <content> </content>
        </verse>
        <verse num="13">
            <content> </content>
            <content> Na AWURADE ka kyerɛɛ Mose sɛ: Tua anɔpahema kɔgyina Farao anim, na ka kyerɛ no sɛ: Sɛ AWURADE, Hebrifoɔ Nyankopɔn no seɛ nie: Ma me man nkɔ nkɔsom me. </content>
        </verse>
        <verse num="14">
            <content> Na afei deɛ, merema me haw nyinaa aba w’akoma so ne wo nkoa ne wo man mu, na woahunu sɛ obiara nni hɔ a ɔte sɛ me wɔ asase nyinaa so. </content>
        </verse>
        <verse num="15">
            <content>Na afei sɛ matene me nsa na mede owuyadeɛ mabɔ wo ne wo man a, anka wɔatwa wo afiri asase so. </content>
        </verse>
        <verse num="16">
            <content> Nanso yei nti na mema wogyina hɔ, sɛ mɛyi me tumi adi makyerɛ wo, na wɔaka me din ho asɛm asase nyinaa so. </content>
        </verse>
        <verse num="17">
            <content>Woda so ma wo ho so na wosi me man kwan sɛ woremma wɔnkɔ. </content>
        </verse>
        <verse num="18">
            <content> Hwɛ, ɔkyena sɛsɛɛ mɛma ɔsoro aboɔ a emu yɛ duro pa a ɛso bi mmaa Misraim da firi da a wɔhyɛɛ aseɛ de abɛduru nnɛ yi atɔ. </content>
        </verse>
        <verse num="19">
            <content>Na afei soma ma wɔnkɔfa wo mmoa ne wo biribiara a ɛwɔ wiram mmra ntɛm; onipa biara afieboa biara a wɔbɛhu no wiram na wɔamfa no amma fie no, sɛ ɔsoro aboɔ no gu wɔn so a, wɔbɛwuwu. </content>
        </verse>
        <verse num="20">
            <content>Farao nkoa mu, deɛ ɔsuro AWURADE asɛm no de ne nkoa ne ne mmoa dwane baa fie; </content>
        </verse>
        <verse num="21">
            <content>na deɛ wammu AWURADE asɛm no deɛ, ɔgyaa ne nkoa ne ne mmoa wɔ wiram. </content>
        </verse>
        <verse num="22">
            <content>Ɛnna AWURADE ka kyerɛɛ Mose sɛ: Tene wo nsa kɔ ahunum, na ɔsoro aboɔ ntɔ Misraim asase nyinaa so, nnipa ne mmoa ne wiram nhahan nyinaa so wɔ Misraim asase so. </content>
        </verse>
        <verse num="23">
            <content> Na Mose tenee ne poma no kɔɔ ahunum, na AWURADE maa aprannaa ne ɔsoro aboɔ bae, na ogya pore guu asase so, na AWURADE maa ɔsoro aboɔ tɔɔ Misraim asase so. </content>
        </verse>
        <verse num="24">
            <content>Na ɔsoro aboɔ ne ogya a ɛdɛre framfram toatoam a ɛfra ɔsoro aboɔ no mu a ano yɛ den pii pa a ɛso bi mmaa Misraim asase nyinaa so da firi da a ɛyɛɛ ɔman no bae. </content>
        </verse>
        <verse num="25">
            <content>Na ɔsoro aboɔ no guu Misraim asase nyinaa so, deɛ ɛwɔ wiram nyinaa, ɛfiri nnipa so kɔsi mmoa so, na ɔsoro aboɔ no guu wiram nhahan nyinaa so, na ɛbubuu wiram nnua nyinaa. </content>
        </verse>
        <verse num="26">
            <content>Gye Gosen asase a Israelfoɔ wɔ soɔ no so nko na ɔsoro aboɔ no bi antɔ.</content>
            <content> </content>
        </verse>
        <verse num="27">
            <content> </content>
            <content> Ɛnna Farao soma maa wɔbɛfrɛɛ Mose ne Aaron ka kyerɛɛ wɔn sɛ: Yei deɛ, mayɛ bɔne, AWURADE ne ɔteneneeni, na me ne me man ne abɔnefoɔ. </content>
        </verse>
        <verse num="28">
            <content> Mompa AWURADE kyɛw, na Nyankopɔn aprannaa ne ɔsoro aboɔ no nnyae, na adɔɔso, na mɛma moakɔ na morentena ha bio. </content>
        </verse>
        <verse num="29">
            <content>Ɛnna Mose ka kyerɛɛ no sɛ: Mefiri adi mefiri kuro no mu ara pɛ a, mɛtrɛ me nsam makyerɛ AWURADE, na aprannaa no to bɛtwa, na ɔsoro aboɔ no antɔ bio, na woahunu sɛ AWURADE na asase wɔ no. </content>
        </verse>
        <verse num="30">
            <content>Na wo ne wo nkoa deɛ, menim sɛ monnya nsuroo AWURADE Nyankopɔn. </content>
        </verse>
        <verse num="31">
            <content>Na ɛguu asaawa ne atokoɔ so, nso na atokoɔ no ayɛ mmɛtem, na asaawa no nso reyɛ agu nhyerɛne. </content>
        </verse>
        <verse num="32">
            <content>Na ayuo ne kɔkɔte deɛ, angu so bi, ɛfiri sɛ ɛno ka akyi. </content>
        </verse>
        <verse num="33">
            <content>Na Mose firii Farao nkyɛn, na ɔfirii kuro no mu kɔtrɛɛ ne nsam kyerɛɛ AWURADE, na aprannaa ne ɔsoro aboɔ no to twae, na osuo no gyaee asase no so guo. </content>
        </verse>
        <verse num="34">
            <content>Na Farao hunuu sɛ osutɔ ne ɔsoro aboɔ ne aprannaa no to atwa no, ɔsane yɛɛ bɔne bio, na ɔpirimm n’akoma, ɔno ne ne nkoa.</content>
            <content> </content>
        </verse>
        <verse num="35">
            <content> </content>
            <content> Na Farao akoma pirimii ara, na wamma Israelfoɔ no ankɔ, sɛdeɛ AWURADE nam Mose so kaeɛ no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 5.1 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 3.20</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Deut 28.27</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Adi 16.2</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 5.1 </content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Eks 8.10</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 7.3; 14.4; Rom 9.17</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Hiob 38.22</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Adi 16.21</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Eks 10.16 </content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: Eks 8.8</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 4.21 </content>
        </note>
    </chapter>
    <chapter num="10">
        <verse num="1">
            <content>Na AWURADE ka kyerɛɛ Mose sɛ: Kɔ Farao nkyɛn, na mapirim ɔne ne nkoa akoma, na mayi me nsɛnkyerɛnneɛ yi adi wɔ wɔn mu, </content>
        </verse>
        <verse num="2">
            <content> na woaka deɛ meyɛeɛ wɔ Misraim ne me nsɛnkyerɛnneɛ a meyii no adie wɔ wɔn mu no wɔ wo ba ne wo ba ba aso mu, na moahunu sɛ mene AWURADE. </content>
        </verse>
        <verse num="3">
            <content> Na Mose ne Aaron kɔɔ Farao nkyɛn kɔka kyerɛɛ no sɛ: Sɛ AWURADE, Hebrifoɔ Nyankopɔn no seɛ nie: Wobɛma wo ho so wɔ m’anim akɔsi da bɛn? Ma me man nkɔ nkɔsom me. </content>
        </verse>
        <verse num="4">
            <content>Na sɛ woampene amma me man ankɔ a, hwɛ, ɔkyena mɛma ntutummɛ aba w’asase so, </content>
        </verse>
        <verse num="5">
            <content>na wɔabɛkata ani a obi renhunu asase ani, na wɔabɛdi nnikaeɛ a ɔsoro aboɔ no gya maa no ka maa mo no, na wɔabɛdi nnua a ɛrefefɛ ama mo wɔ mfuo mu no nyinaa, </content>
        </verse>
        <verse num="6">
            <content>na wɔabɛyeyɛ w’afie mu ne wo nkoa nyinaa afie mu ne Misraimfoɔ nyinaa afie mu amaama, sɛdeɛ wo nananom ne wɔn nananom nhunuu bi pɛn firi da a wɔbaa asase soɔ bɛduru nnɛ. Na ɔdanee ne ho firii Farao nkyɛn.</content>
            <content> </content>
        </verse>
        <verse num="7">
            <content>Ɛnna Farao nkoa ka kyerɛɛ no sɛ: Da bɛn ara na oyi nteetee yɛn ara nkɔsie? Ma nnipa no nkɔ nkɔsom AWURADE wɔn Nyankopɔn. Wonnya nhunuu sɛ Misraim resɛe anaa? </content>
        </verse>
        <verse num="8">
            <content>Na wɔde Mose ne Aaron sane baa Farao anim bio, na ɔka kyerɛɛ wɔn sɛ: Monkɔ nkɔsom AWURADE mo Nyankopɔn. Ɛhefoɔ ne wɔn a wɔbɛkɔ no? </content>
        </verse>
        <verse num="9">
            <content> Na Mose se: Yɛde yɛn mmɔfra ne yɛn mpanin na ɛrekorɔ; yɛde yɛn mmabanin ne yɛn mmammaa, yɛn nnwan ne yɛn anantwie na ɛrekorɔ, ɛfiri sɛ yɛwɔ fa bi hyɛ ma AWURADE. </content>
        </verse>
        <verse num="10">
            <content>Na ɔka kyerɛɛ wɔn sɛ: A, ɛnneɛ AWURADE nni mo akyi ɛ, sɛ merema mo ne mo mma akorɔ yi! Mahunu sɛ bɔne na mopɛ sɛ moyɛ yi. </content>
        </verse>
        <verse num="11">
            <content>Dabi da! Mo mmarima na monkɔ nkɔsom AWURADE, na ɛno ara na mohwehwɛ. Na wɔpamm wɔn firii Farao anim.</content>
            <content> </content>
        </verse>
        <verse num="12">
            <content> </content>
            <content> Na AWURADE ka kyerɛɛ Mose sɛ: Ntutummɛ no nti tene wo nsa wɔ Misraim asase so, na wɔmmra Misraim asase so, na wɔmmɛwe asase no so nhahan nyinaa, deɛ ɔsoro aboɔ no gyaeɛ no nyinaa. </content>
        </verse>
        <verse num="13">
            <content>Na Mose tenee ne poma no wɔ Misraim asase so, na AWURADE maa apueeɛ mframa bɔ faa asase no so da no nyinaa ne anadwo no nyinaa. Na adeɛ kyeeɛ no, apueeɛ mframa no de ntutummɛ no bae. </content>
        </verse>
        <verse num="14">
            <content>Na ntutummɛ no baa Misraim asase no so nyinaa, na wɔbɛguu Misraim nyinaa, na wɔdɔɔso pii. Ebi nnii wɔn anim mmaa pɛn a ɛte sɛ wɔn, na wɔn akyiri nso ebi remma saa bio. </content>
        </verse>
        <verse num="15">
            <content>Na wɔkataa asase no nyinaa ani maa esum duruu asase no so, na wɔdii asase no so nhahan nyinaa ne nnua a ɔsoro aboɔ no gyaeɛ no so aba nyinaa, na biribiara anka a ɛyɛ mono wɔ nnua mu ne mfuo mu nhahan mu wɔ Misraim asase no so nyinaa.</content>
            <content> </content>
        </verse>
        <verse num="16">
            <content> </content>
            <content> Ɛnna Farao yɛɛ ntɛm soma maa wɔkɔfrɛɛ Mose ne Aaron kaa sɛ: Mayɛ AWURADE mo Nyankopɔn ne mo bɔne. </content>
        </verse>
        <verse num="17">
            <content> Na afei, fa me bɔne kyɛ me prɛko yi nko ara, na mompa AWURADE mo Nyankopɔn kyɛw, na ɔnyi owuo yi nko mfiri me so. </content>
        </verse>
        <verse num="18">
            <content> Na ɔfirii Farao nkyɛn kɔ kɔpaa AWURADE kyɛw. </content>
        </verse>
        <verse num="19">
            <content>Na AWURADE maa atɔeɛ mframa a ano yɛ den pii bae, na ɛbɛfaa ntutummɛ no kɔe, na ɛde wɔn kɔguu Mmɛwa Po</content>
            <note_ref>1</note_ref>
            <content> mu; ntutummɛ no baako mpo anka Misraim asase nyinaa so. </content>
        </verse>
        <verse num="20">
            <content> Na AWURADE pirim Farao akoma, na wamma Israelfoɔ no ankɔ.</content>
            <content> </content>
        </verse>
        <verse num="21">
            <content>Ɛnna AWURADE ka kyerɛɛ Mose sɛ: Tene wo nsa kɔ ahunum, na esum nnuru Misraim asase so, na ɛnyɛ esum a wosɔ mu a ɛbɛyɛ yie. </content>
        </verse>
        <verse num="22">
            <content>Na Mose tenee ne nsa kɔɔ ahunum, na esum kabii duruu Misraim asase no nyinaa so nnansa. </content>
        </verse>
        <verse num="23">
            <content>Obiara anhunu ne yɔnko, na obiara ansɔre ne tenabea nnansa; na Israelfoɔ nyinaa deɛ, wɔnyaa hann wɔ deɛ na wɔteɛ hɔ.</content>
            <content> </content>
        </verse>
        <verse num="24">
            <content> </content>
            <content> Ɛnna Farao frɛɛ Mose sɛ: Monkɔ nkɔsom AWURADE; mo nnwan ne mo anantwie nko ara na wɔmfa nsie ha; mo mma nso ne mo nkɔ. </content>
        </verse>
        <verse num="25">
            <content>Na Mose kaa sɛ: Ɛsɛ sɛ wode afɔrebɔdeɛ a wɔkum na wɔhyeɛ nso hyɛ yɛn nsa, na yɛde akɔbɔ ama AWURADE yɛn Nyankopɔn. </content>
        </verse>
        <verse num="26">
            <content>Na yɛn mmoa nso ne yɛn bɛkɔ, ɛrenka tɔte mpo; na ɛnonom bi na yɛde rekɔsom AWURADE yɛn Nyankopɔn. Na yɛn deɛ, yɛnnim deɛ yɛde bɛsom AWURADE gye sɛ yɛaduru ansa.</content>
            <content> </content>
        </verse>
        <verse num="27">
            <content> </content>
            <content> Na AWURADE pirim Farao akoma, na wampɛ sɛ ɔma wɔkɔ. </content>
        </verse>
        <verse num="28">
            <content>Na Farao ka kyerɛɛ no sɛ: Firi me so kɔ, hwɛ wo ho yie, na mma m’anim bio; na da a wobɛba m’anim no, wobɛwu. </content>
        </verse>
        <verse num="29">
            <content>Na Mose buaa sɛ: Aane mate! Meremma w’anim bio.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 6.2-7</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 5.3</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 5.1</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 9.32 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 9.27 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 8.8; 1 Sa 12.19</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Num 11.2</content>
        </note>
        <note num="1">
            <content kind="REF_VERSE_START">19</content>
            <content> </content>
            <content>Deɛ kane no na yɛtaa frɛ no Ɛpo Kɔkɔɔ no.</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 4.21</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Eks 10.10 </content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Eks 4.21 </content>
        </note>
    </chapter>
    <chapter num="11">
        <verse num="1">
            <content>Na AWURADE ka kyerɛɛ Mose sɛ: Mɛma ɔhaw baako aba Farao ne Misraim so bio, na ɛno akyiri no, ɔbɛma moafiri ha akɔ koraa; pamo mpo na ɔbɛpamo mo afiri ha. </content>
        </verse>
        <verse num="2">
            <content> Afei kasa ma ɔman no nte sɛ: Mmarima ne mmaa mmisabisa wɔn nnamfonom hɔ dwetɛ nnwinneɛ ne sika nnwinneɛ. </content>
        </verse>
        <verse num="3">
            <content>Na AWURADE maa ɔman no anim baa nyam wɔ Misraimfoɔ anim; nso ɔbarima Mose no yɛ kɛseɛ pa wɔ Misraim asase no so wɔ Farao nkoa ne ɔman no anim.</content>
            <content> </content>
        </verse>
        <verse num="4">
            <content>Na Mose kaa sɛ: Sɛ AWURADE seɛ nie: Anadwo dasuo mu no, mɛfiri adi mafa Misraim, </content>
        </verse>
        <verse num="5">
            <content> na Misraim asase so mmakan nyinaa bɛwuwu, ɛfiri Farao abakan a ɔtena n’adwa soɔ so de kɔsi afenaa a ɔwɔ oyuyammoɔ akyire abakan ne mmoa mmakan nyinaa so. </content>
        </verse>
        <verse num="6">
            <content>Na osu kɛseɛ a ɛso bi mmaa da, na ɛso bi nso remma bio bɛba Misraim asase nyinaa so. </content>
        </verse>
        <verse num="7">
            <content> Na Israel mma nyinaa deɛ, ɔkraman mpo rentwe ne tɛkyerɛma ntia wɔn, ɛfiri nnipa so kɔsi mmoa so, na moahunu sɛ AWURADE apae Misraim ne Israel ntam. </content>
        </verse>
        <verse num="8">
            <content>Na wo nkoa yi nyinaa bɛsiane aba me nkyɛn abɛkoto me aka sɛ: Firi adi kɔ, wo ne ɔman a ɛdi w’akyire no nyinaa. Na ɛno akyiri no mɛfiri makɔ. Na ɔde abufuhyeɛ firii Farao nkyɛn kɔe. </content>
        </verse>
        <verse num="9">
            <content>Na AWURADE ka kyerɛɛ Mose sɛ: Farao rentie mo, na ama m’anwanwadeɛ adɔɔso wɔ Misraim asase so. </content>
        </verse>
        <verse num="10">
            <content> Na Mose ne Aaron yɛɛ anwanwadeɛ yi nyinaa wɔ Farao anim, na AWURADE pirim Farao akoma, na wamma Israelfoɔ no amfiri n’asase so ankɔ.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 3.21-22</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 4.23</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 9.4, 26</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Eks 4.21</content>
        </note>
    </chapter>
    <chapter num="12">
        <verse num="1">
            <content> </content>
            <content> Na AWURADE ka kyerɛɛ Mose ne Aaron wɔ Misraim asase so sɛ: </content>
        </verse>
        <verse num="2">
            <content> Momfa bosome yi nyɛ abosome ti, na ɛnyɛ mo afe mu bosome a ɛdi kan.</content>
            <content> </content>
        </verse>
        <verse num="3">
            <content>Monka nkyerɛ Israel asafo no nyinaa sɛ: Bosome yi da a ɛtɔ so du no, wɔmfa nnwammaa mmaako mmaako, sɛdeɛ wɔn mpanimfie teteɛ; efie baako adwammaa baako. </content>
        </verse>
        <verse num="4">
            <content>Na sɛ efie no mufoɔ nnɔɔso sɛ wɔbɛdi adwammaa a, ma no ne deɛ ɔne no bɔ fipam mfa bi, sɛdeɛ akra no dodoɔ teɛ. Monkan adwammaa so nnipa sɛdeɛ ɛbɛso wɔn die. </content>
        </verse>
        <verse num="5">
            <content> Adwammaa a ɔnni dɛm na momfa, onini a wadi afe wɔ nnwanten anaa mmirekyie mu. </content>
        </verse>
        <verse num="6">
            <content>Na momfa no nsie nkɔduru bosome yi da a ɛtɔ so dunan; na Israel asafo mu no nyinaa nkɔku wɔn anwummerɛ. </content>
        </verse>
        <verse num="7">
            <content> Na wɔmfa mogya no bi nsra adan a wɔbɛdi wɔ mu no aponnwa mmienu ne aponnwatifi no ho. </content>
        </verse>
        <verse num="8">
            <content>Na wɔnni nam no anadwo no ara; wɔmfa ogya ntoto, na wɔmfa apiti ne fan nwononwono nni. </content>
        </verse>
        <verse num="9">
            <content>Monnni no amono, na mommfa nsuo nnnoa, na mmom momfa ogya ntoto no mua a, ne ti ne n’asrɛ ne n’ayamdeɛ nyinaa ka ho. </content>
        </verse>
        <verse num="10">
            <content>Na monnnya bi nnsie na adeɛ nnkye so. Na sɛ ebi ka na adeɛ kye so a, momfa ogya nhye.</content>
            <content> </content>
        </verse>
        <verse num="11">
            <content> </content>
            <content> Na sɛdeɛ monni no nie: Monkyekyere mo asene, na mo mpaboa nhyehyɛ mo nan, na mo mpoma nkurakura mo nsam, na monni no herɛ so: Ɛyɛ AWURADE twam. </content>
        </verse>
        <verse num="12">
            <content> Na merebɛtwam Misraim asase so anadwo yi, na makum Misraim asase so mmakan nyinaa, ɛfiri nnipa so kɔsi mmoa so, na mɛbu Misraim anyame nyinaa atɛn, mene AWURADE. </content>
        </verse>
        <verse num="13">
            <content> Na mogya no nyɛ nsɛnkyerɛnneɛ mma mo, afie a mowowɔ mu no mu, na sɛ mehunu mogya no a, masiane mo ho, na merebɔ Misraim asase a, ɔyaredɔm biara amma mo so ammɛsɛe mo. </content>
        </verse>
        <verse num="14">
            <content>Na ɛda yi nyɛ mo nkaeɛ, na monhyɛ ho fa mma AWURADE, mo awoɔ ntoatoasoɔ mu; monyɛ no afahyɛ, daa atorɔmudeɛ.</content>
            <content> </content>
        </verse>
        <verse num="15">
            <content> </content>
            <content> Nnanson na monni apiti. Da a ɛdi kan no ara na monyi mmɔreka nyinaa mfiri mo afie mu, ɛfiri sɛ obiara a ɔbɛdi mmɔreka paanoo firi da a ɛdi kan no de akɔsi da a ɛtɔ so nson no, wɔbɛtwa saa ɔkra no afiri Israel mu. </content>
        </verse>
        <verse num="16">
            <content>Na da a ɛdi kan no monhyia nhyia kronkron, na da a ɛtɔ so nson no nso monhyia nhyia kronkron. Wɔnnyɛ adwuma biara wɔ mu, gye deɛ obiara bɛdie nko ho adwuma na monyɛ. </content>
        </verse>
        <verse num="17">
            <content>Na monhyɛ apiti fa no, ɛfiri sɛ saa da yi ara na meyii mo dɔm no firii Misraim asase soɔ. Ɛno nti monni da yi mo awoɔ ntoatoasoɔ mu nyɛ no daa atorɔmudeɛ. </content>
        </verse>
        <verse num="18">
            <content>Bosome a ɛdi kan no da a ɛtɔ so dunan no anwummerɛ no momfiri apiti die ase nkɔsi bosome no da a ɛtɔ so aduonu baako anwummerɛ. </content>
        </verse>
        <verse num="19">
            <content>Nnanson na mommma wɔnnhunu mmɔreka wɔ mo afie mu, ɛfiri sɛ obiara a ɔbɛdi paanoo a emu aka no, ɔhɔhoɔ oo, deɛ wɔwoo no asase no soɔ oo, wɔbɛtwa saa ɔkra no afiri Israel asafo mu. </content>
        </verse>
        <verse num="20">
            <content>Monnni biribiara a emu aka. Monni apiti mo tenabea nyinaa.</content>
            <content> </content>
        </verse>
        <verse num="21">
            <content>Ɛnna Mose frɛɛ Israel mpanimfoɔ nyinaa ka kyerɛɛ wɔn sɛ: Monyiyi nnwan mfa, sɛdeɛ mo mmusua teɛ, na monkum twam aboa no. </content>
        </verse>
        <verse num="22">
            <content>Na momfa adwera esia mmɔ mogya a ɛwɔ yaawa mu no mu, na momfa yaawa no mu mogya no bi nsra aponnwatifi ne aponnwa mmienu no ho, na mo mu biara mmfiri adi mmfiri ne fie pono ano kɔsi anɔpa. </content>
        </verse>
        <verse num="23">
            <content>Ɛfiri sɛ AWURADE bɛtwam abobɔ Misraimfoɔ, na sɛ ɔhunu mogya no wɔ aponnwatifi ne aponnwa mmienu no ho a, AWURADE bɛsiane pono no ho, na ɔremma ɔsɛefoɔ no kwan mma ɔmma mo afie mmɛbobɔ mo. </content>
        </verse>
        <verse num="24">
            <content>Na monni asɛm yi so, na ɛnyɛ ahyɛdeɛ mma wo ne wo mma nkɔsi daa. </content>
        </verse>
        <verse num="25">
            <content>Na sɛ moduru asase a AWURADE de bɛma mo sɛdeɛ ɔkaeɛ no so a, monni ɛsom yi so. </content>
        </verse>
        <verse num="26">
            <content> Na sɛ mo mma bisa mo sɛ: Mo som yi aseɛ ne sɛn a, </content>
        </verse>
        <verse num="27">
            <content>monka sɛ: Ɛyɛ twam afɔdeɛ a yɛbɔ ma AWURADE a ɔsianee Israelfoɔ afie ho wɔ Misraim, ɛda a ɔbobɔɔ Misraimfoɔ na ɔyii yɛn afie firii mu. </content>
        </verse>
        <verse num="28">
            <content>Na ɔman no nyinaa bobɔɔ wɔn mu ase sɔree. Na Israelfoɔ sii mu kɔ kɔyɛɛ sɛdeɛ AWURADE hyɛɛ Mose ne Aaron no.</content>
            <content> </content>
        </verse>
        <verse num="29">
            <content> </content>
            <content> Na anadwo dasuo mu no, AWURADE bobɔɔ Misraim asase so mmakan nyinaa, ɛfiri Farao abakan a ɔtena n’adwa soɔ so de kɔsi dommum a ɔwɔ deduadan mu abakan so ne afieboa mmakan nyinaa. </content>
        </verse>
        <verse num="30">
            <content>Ɛnna Farao sɔree anadwo no ara, ɔne ne nkoa nyinaa ne Misraimfoɔ nyinaa, na esu kɛseɛ baa Misraim, ɛfiri sɛ na efie biara nni hɔ a efunu nni mu.</content>
            <content> </content>
        </verse>
        <verse num="31">
            <content>Na Farao frɛɛ Mose ne Aaron anadwo no kaa sɛ: Monsɔre mfiri me man mu, mo ne Israelfoɔ no, na monkɔ nkɔsom AWURADE, sɛdeɛ mokaeɛ no. </content>
        </verse>
        <verse num="32">
            <content> Mo nnwan ne mo anantwie nso, momfa wɔn, sɛdeɛ mokaeɛ no, na monkɔ, na monhyira me nso. </content>
        </verse>
        <verse num="33">
            <content> Na Misraimfoɔ piapiaa ɔman no sɛ wɔnyɛ ntɛm mfiri asase no so, ɛfiri sɛ wɔse: Yɛn nyinaa rewuwu. </content>
        </verse>
        <verse num="34">
            <content>Na ɔman no soasoaa wɔn mmɔre ansa na ɛreka, kyekyeree wɔn mmɔre nkodoɔ wɔ wɔn ntoma mu de sisii wɔn kɔn ho. </content>
        </verse>
        <verse num="35">
            <content> Na Israelfoɔ no yeyɛɛ sɛdeɛ Mose ka kyerɛɛ wɔn no, na wɔbisabisaa Misraimfoɔ hɔ dwetɛ nnwinneɛ, sika nnwinneɛ ne ntoma. </content>
        </verse>
        <verse num="36">
            <content> Na AWURADE maa ɔman no anim baa nyam, Misraimfoɔ anim, na wɔde deɛ wɔbisaeɛ maa wɔn. Na wɔfaa Misraimfoɔ agyapadeɛ no kɔe.</content>
            <content> </content>
        </verse>
        <verse num="37">
            <content>Na Israelfoɔ no sii mu firii Rameses kɔɔ Sukot, wɔbɛyɛ mmarima a wɔnam fam, mpem ahansia, wɔankan mmaa ne mmɔfra anka ho. </content>
        </verse>
        <verse num="38">
            <content>Na afrafrafoɔ pii nso ne wɔn kɔe, ne nnwan ne anantwie, mmoa pii pa ara. </content>
        </verse>
        <verse num="39">
            <content>Na wɔde mmɔre a wɔde firi Misraim baeɛ no totoo apiti ɔfam, na na ɛnkae, ɛfiri sɛ Misraimfoɔ no pamm wɔn, a wɔantwentwɛn wɔn nan ase, na wɔannya kwan nso ansiesie akwansoduane. </content>
        </verse>
        <verse num="40">
            <content> Na Israelfoɔ tena a wɔtenaa Misraim no yɛ mfirinhyia ahanan aduasa. </content>
        </verse>
        <verse num="41">
            <content>Na mfeɛ ahanan aduasa no awieeɛ no, ɛda no ara na AWURADE asafo no nyinaa firii Misraim asase soɔ. </content>
        </verse>
        <verse num="42">
            <content>Ɛyɛ anadwo a AWURADE ankasa dii Israelfoɔ no afoofi na ɔyii wɔn firii Misraim asase so. Wɔhyɛ ho fa de ma AWURADE wɔ Israelfoɔ nyinaa mu wɔn awoɔ ntoatoasoɔ mu.</content>
            <content> </content>
        </verse>
        <verse num="43">
            <content>Na AWURADE ka kyerɛɛ Mose ne Aaron sɛ: Yei ne twam no ho ahyɛdeɛ: Ɔnanani biara nnni bi. </content>
        </verse>
        <verse num="44">
            <content>Na obiara akoa a ɔde sika atɔ no no, twa no twetia ansa na wadi bi. </content>
        </verse>
        <verse num="45">
            <content>Mo nkyɛn tenafoɔ ne ɔpaani nnni bi. </content>
        </verse>
        <verse num="46">
            <content> Efie baako mu na wɔnnie, wɔmmfa nam no bi mmfiri fie hɔ mmfiri adi, na mommmu ne dompe bi. </content>
        </verse>
        <verse num="47">
            <content>Israel asafo nyinaa nyɛ saa. </content>
        </verse>
        <verse num="48">
            <content>Na sɛ obi abɛyɛ wo nkyɛn hɔhoɔ na ɔpɛ sɛ ɔdi twam ma AWURADE a, ma wɔntwa ne mmarima nyinaa twetia, na ɛno ansa na ɔmpinkyɛ mmɛdie, na ɔnyɛ sɛ deɛ wɔwoo no asase no soɔ; na momonoto biara deɛ, ɔnnni bi. </content>
        </verse>
        <verse num="49">
            <content> Mmara koro nna hɔ mma okuromani ne ɔhɔhoɔ a ɔbɛsoɛ mo mu. </content>
        </verse>
        <verse num="50">
            <content>Na Israelfoɔ nyinaa yɛɛ sɛdeɛ AWURADE hyɛɛ Mose ne Aaron no; saa ara na wɔyɛeɛ. </content>
        </verse>
        <verse num="51">
            <content>Na da no ara AWURADE yii Israelfoɔ no firii Misraim asase so, sɛdeɛ wɔn asafo teɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 23.15; 34.18; Lew 23.5-14; Num 28.16-25; Deut 16.1-8; Num 9.1-14; 1 Ko 5.7 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 13.4</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Lew 22.20</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 12.13, 22</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Yes 52.12 </content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Num 33.4</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Heb 11.28</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 13.7 </content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Gye 18.19; Deut 6.7, 20</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 4.23 </content>
        </note>
        <note kind="CROSS_REFERENCES">
            <content kind="REF_VERSE_START">32</content>
            <content>: Eks 10.26</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Eks 6.1</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 11.2</content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: Eks 3.21</content>
        </note>
        <note kind="CROSS_REFERENCES">
            <content kind="REF_VERSE_START">40</content>
            <content>: Gye 15.13</content>
        </note>
        <note kind="CROSS_REFERENCES">
            <content kind="REF_VERSE_START">46</content>
            <content>: Yoh 19.36</content>
        </note>
        <note kind="CROSS_REFERENCES">
            <content kind="REF_VERSE_START">49</content>
            <content>: Lew 24.22</content>
        </note>
    </chapter>
    <chapter num="13">
        <verse num="1">
            <content>Na AWURADE ka kyerɛɛ Mose sɛ: </content>
        </verse>
        <verse num="2">
            <content> Yɛ mmakan nyinaa, Israelfoɔ mu adeɛ biara a ɛbue yafunu ano wɔ nnipa ne afieboa mu, kronkron ma me, na me dea.</content>
            <content> </content>
        </verse>
        <verse num="3">
            <content>Na Mose ka kyerɛɛ ɔman no sɛ: Monkae da yi a mofirii Misraim firii nkoa fie mu no, ɛfiri sɛ nsa a ɛyɛ den na AWURADE de yii mo firii hɔ, na monnni mmɔreka paanoo. </content>
        </verse>
        <verse num="4">
            <content> Ɛnnɛ da yi, bosome Abib mu na morefiri Misraim. </content>
        </verse>
        <verse num="5">
            <content> Na sɛ AWURADE nya de wo duru Kanaanfoɔ, Hetifoɔ, Amorifoɔ, Hewifoɔ ne Yebusifoɔ asase a ɔkaa wo nananom ntam sɛ ɔde bɛma woɔ, asase a nufosuo ne ɛwoɔ sene soɔ no so a, ɛno deɛ, fa ɛsom yi som no bosome yi mu. </content>
        </verse>
        <verse num="6">
            <content> Nnanson na di apiti, na da a ɛtɔ so nson no, hyɛ fa ma AWURADE. </content>
        </verse>
        <verse num="7">
            <content> Wɔnni apiti nnanson no, na mma wɔnnhunu wo nkyɛn mmɔreka paanoo anaa mmɔreka w’asase baabiara. </content>
        </verse>
        <verse num="8">
            <content>Na ɛda no, bɔ din kyerɛ wo ba sɛ: Deɛ AWURADE yɛɛ me berɛ a mefirii Misraim no ntira. </content>
        </verse>
        <verse num="9">
            <content> Na ɛnyɛ wo nsa so nsɛnkyerɛnneɛ ne w’aniwa ntam nkaeɛ adeɛ, na AWURADE mmara no atena w’anomu, ɛfiri sɛ nsa a ɛyɛ den na AWURADE de yii wo firii Misraim. </content>
        </verse>
        <verse num="10">
            <content>Enti di atorɔmudeɛ yi so wɔ ne berɛ mu afe daa.</content>
            <content> </content>
        </verse>
        <verse num="11">
            <content>Na sɛ AWURADE de wo duru Kanaanfoɔ asase so, sɛ deɛ ɔkaa wo ne wo nananom ntam, na ɔde ma wo a, </content>
        </verse>
        <verse num="12">
            <content>yi adeɛ biara a ɛbue yafunu ano ma AWURADE, na w’afieboa a wowɔ no mma nyinaa a wɔbue yafunu ano a wɔyɛ anini, fa ma AWURADE. </content>
        </verse>
        <verse num="13">
            <content>Na mfunumu mmakan nyinaa deɛ, fa odwan sesa, na sɛ woansesa a, bu ne kɔn mu. Na nnipa mmakan a wɔwɔ wo mmammarima mu nyinaa deɛ, sesa gye wɔn. </content>
        </verse>
        <verse num="14">
            <content> Na sɛ ɔkyena bi wo ba bisa wo sɛ: Yei aseɛ ne sɛn a, ka kyerɛ no sɛ: Nsa a ɛyɛ den na AWURADE de yii yɛn firii Misraim nkoasom mu. </content>
        </verse>
        <verse num="15">
            <content> Na Farao pirim n’akoma na ɔmpene sɛ ɔbɛma yɛakorɔ no, AWURADE kumm Misraim asase so mmakan nyinaa, ɛfiri nnipa mmakan so kɔsi afieboa mmakan so. Ɛno nti na me nso mede anini a ɛbue yafunu ano no nyinaa mebɔ AWURADE afɔdeɛ, nanso me mma mu mmakan nyinaa deɛ, mesesa agye wɔn. </content>
        </verse>
        <verse num="16">
            <content>Na ɛnyɛ wo nsa so nsɛnkyerɛnneɛ ne w’aniwa ntam nkaeɛ adeɛ, sɛ nsa a ɛyɛ den na AWURADE de yii yɛn firii Misraim.</content>
            <content> </content>
        </verse>
        <verse num="17">
            <content>Na Farao maa ɔman no kwan no, Onyankopɔn amfa wɔn ankɔfa Filistifoɔ asase so kwan a ɛnwareɛ no, ɛfiri sɛ Onyankopɔn se: Na ɔman no ankɔhyia ɔsa annu wɔn ho, na wɔansane ankɔ Misraim. </content>
        </verse>
        <verse num="18">
            <content>Enti Onyankopɔn de ɔman no konton faa ɛserɛ so kwan a ɛda Mmɛwa Po ho no so. Na Israelfoɔ no kaa ntoa firii Misraim asase so kɔe. </content>
        </verse>
        <verse num="19">
            <content> Na Mose faa Yosef nnompe no, ɛfiri sɛ Yosef aka Israelfoɔ ntam sɛ: Hwɛ na Onyankopɔn bɛba abɛhwɛ mo, na momfa me nnompe mfiri ha nkɔ.</content>
            <content> </content>
        </verse>
        <verse num="20">
            <content>Na wɔsii mu firii Sukot kɔkyeree nsraban wɔ Etam, wɔ ɛserɛ no ano.</content>
            <content> </content>
        </verse>
        <verse num="21">
            <content> </content>
            <content> Na AWURADE dii wɔn anim, awia, mununkum dum mu, sɛ ɔrekyerɛ wɔn kwan, na anadwo, ogya dum mu, sɛ ɔrema wɔn hann, na wɔnante awia ne anadwo. </content>
        </verse>
        <verse num="22">
            <content>Na mununkum dum no antwe ne ho na ogya dum no antwe ne ho anadwo amfiri ɔman no anim.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Num 8.17-18; 18.15; Luka 2.23</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Eks 12.2</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Gye 17.8</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Eks 12.15-16</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: 1 Ko 5.8</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Deut 6.8; 11.18</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Eks 12.26</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 12.29</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Gye 50.25; Yos 24.32</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 40.34; Num 9.15-23; 1 Ko 10.1 </content>
        </note>
    </chapter>
    <chapter num="14">
        <verse num="1">
            <content>Na AWURADE ka kyerɛɛ Mose sɛ: </content>
        </verse>
        <verse num="2">
            <content>Ka kyerɛ Israelfoɔ no ma wɔnnane nkɔkyere nsraban wɔ Pihahirot anim wɔ Migdol ne po ntam, wɔ Baalsefon anim; ne ntentensoɔ na monkyere nsraban no wɔ po no ano. </content>
        </verse>
        <verse num="3">
            <content>Na Farao bɛka no Israelfoɔ ho sɛ: Wɔrewɔ asase no so ntwɛtwɛdɛ, ɛserɛ aka wɔn atom. </content>
        </verse>
        <verse num="4">
            <content> Na mɛpirim Farao akoma ama no ati wɔn, na mɛhyɛ m’anim nyam Farao ne ne dɔm nyinaa so, na Misraimfoɔ ahunu sɛ mene AWURADE. Na Israelfoɔ yɛɛ saa.</content>
            <content> </content>
        </verse>
        <verse num="5">
            <content>Na wɔka kyerɛɛ Misraimhene sɛ ɔman no adwane kɔ. Na Farao ne ne nkoa akoma sakyerae wɔ ɔman no ho, na wɔse: Ɛdeɛn na yɛayɛ yi, sɛ yɛama Israel agyae yɛn som korɔ yi? </content>
        </verse>
        <verse num="6">
            <content>Na ɔsiesiee ne teaseɛnam, na ɔfaa ne man kaa ne ho, </content>
        </verse>
        <verse num="7">
            <content>na ɔfaa nteaseɛnam a wɔayie ahansia ne Misraim nteaseɛnam nyinaa ne nteaseɛnam no nyinaa so asahene. </content>
        </verse>
        <verse num="8">
            <content> Na AWURADE pirim Misraimhene Farao akoma maa no tii Israelfoɔ no, ɛfiri sɛ Israelfoɔ no de ahosɛpɛ kɛseɛ na ɛfiri kɔeɛ. </content>
        </verse>
        <verse num="9">
            <content>Na Misraimfoɔ tii wɔn, Farao nteaseɛnam apɔnkɔ nyinaa ne n’apɔnkɔfoɔ ne ne dɔm no, na wɔbɛtoo wɔn sɛ wɔakyere nsraban wɔ po no ano a ɛkyerɛ Pihahirot wɔ Baalsefon anim.</content>
            <content> </content>
        </verse>
        <verse num="10">
            <content>Na Farao bɛneeɛ no, Israelfoɔ no memaa wɔn ani so, na hwɛ, na Misraimfoɔ di wɔn akyiri reba. Na Israelfoɔ no suroo pii, na wɔsu frɛɛ AWURADE. </content>
        </verse>
        <verse num="11">
            <content>Na wɔka kyerɛɛ Mose sɛ: Adamena a ɛnni Misraim nti na woafa yɛn aba ha sɛ yɛmmɛwuwu ɛserɛ soɔ yi? Ɛdeɛn nti na woayɛ yɛn sɛɛ yi, sɛ woyii yɛn firii Misraim baeɛ yi? </content>
        </verse>
        <verse num="12">
            <content>Ɛnyɛ asɛm a yɛkaa wo wɔ Misraim sɛ: Gyae ma yɛnsom Misraim, no nie? Ɛfiri sɛ ɛyɛ ma yɛn mmom sɛ anka yɛsom Misraim sene sɛ yɛbɛwuwu ɛserɛ so.</content>
            <content> </content>
        </verse>
        <verse num="13">
            <content>Na Mose ka kyerɛɛ ɔman no sɛ: Monnsuro, monnyina pintinn, na monhwɛ AWURADE nkwagyeɛ a ɔde rebɛkyerɛ mo nnɛ, na Misraimfoɔ a mohu wɔn nnɛ yi, morenhu wɔn da biara da bio. </content>
        </verse>
        <verse num="14">
            <content> AWURADE bɛko ama mo, na mo deɛ, monyɛ komm!</content>
            <content> </content>
        </verse>
        <verse num="15">
            <content>Na AWURADE ka kyerɛɛ Mose sɛ: Adɛn na wosu frɛ me? Ka kyerɛ Israelfoɔ ma wɔnkɔ wɔn anim. </content>
        </verse>
        <verse num="16">
            <content>Na wo deɛ, ma wo poma no so, na tene wo nsa ɛpo no so, na bae mu, na Israelfoɔ no nnante asase pɛsɛɛ so mfa po no mfimfini. </content>
        </verse>
        <verse num="17">
            <content> Na me deɛ, hwɛ, mɛpirim Misraimfoɔ akoma, na wɔabɛdi wɔn akyi, na mɛhyɛ m’anim nyam wɔ Farao ne ne dɔm nyinaa, ne nteaseɛnam ne n’apɔnkɔfoɔ no so, </content>
        </verse>
        <verse num="18">
            <content>na Misraimfoɔ no ahunu sɛ mene AWURADE, sɛ mahyɛ m’anim nyam wɔ Farao ne ne nteaseɛnam ne n’apɔnkɔfoɔ no so.</content>
            <content> </content>
        </verse>
        <verse num="19">
            <content> </content>
            <content> Ɛnna Nyankopɔn bɔfoɔ a ɔdi Israel dɔm anim no twee ne ho bɛdii wɔn akyire, na mununkum dum no firii wɔn anim bɛgyinaa wɔn akyi, </content>
        </verse>
        <verse num="20">
            <content>na ɛbɛfirii Misraim dɔm ne Israel dɔm ntam, na ɛyɛ mununkum ne esum, nanso ɛma hann anadwo, na amma yeinom antumi ammɛn yeinom anadwo no nyinaa.</content>
            <content> </content>
        </verse>
        <verse num="21">
            <content>Na Mose tenee ne nsa ɛpo no so. Na AWURADE de apueeɛ mframa denden maa ɛpo no kɔe anadwo no nyinaa, na ɔdanee po no maa no yɛɛ asase pɛsɛɛ, na nsuo no mu baee. </content>
        </verse>
        <verse num="22">
            <content> Na Israelfoɔ no nam asase pɛsɛɛ so faa ɛpo no mfimfini, na nsuo no yɛɛ wɔn ɔfasuo wɔn nifa ne wɔn benkum.</content>
            <content> </content>
        </verse>
        <verse num="23">
            <content> </content>
            <content> Na Misraimfoɔ tii wɔn, na wɔdii wɔn akyiri kɔɔ ɛpo no mfimfini, Farao apɔnkɔ ne ne nteaseɛnam ne n’apɔnkɔfoɔ nyinaa. </content>
        </verse>
        <verse num="24">
            <content> Na anɔpa nsraberɛ mu no AWURADE faa ogya ne mununkum dum no hwɛɛ Misraim dɔm no, na ɔmaa Misraim dɔm no ho yeraa wɔn, </content>
        </verse>
        <verse num="25">
            <content> na ɔhwinhwan wɔn nteaseɛnam nan maa ne nanteɛ mu yɛɛ du. Na Misraimfoɔ no se: Momma yɛnnwane wɔ Israel anim, ɛfiri sɛ AWURADE reko tia Misraim ama wɔn. </content>
        </verse>
        <verse num="26">
            <content>Na AWURADE ka kyerɛɛ Mose sɛ: Tene wo nsa ɛpo no so, na nsuo no nsane mmra Misraimfoɔ ne wɔn nteaseɛnam ne wɔn apɔnkɔfoɔ no so. </content>
        </verse>
        <verse num="27">
            <content>Ɛnna Mose tenee ne nsa ɛpo no soɔ, na adeɛ rekye anɔpa no, ɛpo no sanee n’akyi bɛsenee sɛdeɛ na ɛteɛ, na Misraimfoɔ no dwane bɛhyiae. Na AWURADE kaa wɔn guu po no mfimfini. </content>
        </verse>
        <verse num="28">
            <content>Na nsuo no sanee akyire bɛkataa Farao dɔm, nteaseɛnam ne apɔnkɔfoɔ a wɔtii wɔn baa ɛpo no mu no nyinaa so, wɔn mu baako mpo anka. </content>
        </verse>
        <verse num="29">
            <content> Na Israelfoɔ no nam asase pɛsɛɛ so faa ɛpo no mfimfini, na nsuo no yɛɛ wɔn ɔfasuo wɔn nifa ne wɔn benkum. </content>
        </verse>
        <verse num="30">
            <content>Na AWURADE gyee Israel nkwa da no firii Misraim nsam, na Israel hunuu Misraimfoɔ no sɛ wɔawuwu gu ɛpo no ano. </content>
        </verse>
        <verse num="31">
            <content> Na Israel hunuu nsa kɛseɛ a AWURADE de kyerɛɛ Misraim soɔ no, na ɔman no suroo AWURADE, na wɔgyee AWURADE ne n’akoa Mose diiɛ.</content>
        </verse>
        <note kind="CROSS_REFERENCES">
            <content kind="REF_VERSE_START">4</content>
            <content>: Eks 4.21; 9.16; Hes 28.22</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 13.9</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Deut 1.30; 2 Be 20.15; Yes 30.15</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 14.4</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Eks 13.21 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Yos 4.23; Yes 11.15-16; 1 Ko 10.1; Heb 11.29</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Eks 15.19 </content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Dwom 34.16; 104.32</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Eks 14.14; Dwom 64.9</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 14.22</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 19.9; 2 Be 20.20</content>
        </note>
    </chapter>
    <chapter num="15">
        <verse num="1">
            <content> </content>
            <content> Ɛnna Mose ne Israelfoɔ too dwom yi maa AWURADE kaa sɛ:</content>
            <block_quote>
                <content>Mɛto AWURADE dwom, na ma na wama ne ho soɔ,</content>
            </block_quote>
            <block_quote kind="LEFT_INDENTED">
                <content>ɔpɔnkɔ ne ne sotefoɔ no, wato wɔn agu ɛpo mu.</content>
            </block_quote>
        </verse>
        <verse num="2">
            <block_quote>
                <content> </content>
                <content> M’ahoɔden ne me dwontoɔ ne AWURADE,</content>
            </block_quote>
            <block_quote kind="LEFT_INDENTED">
                <content>na wayɛ me nkwagyeɛ.</content>
            </block_quote>
            <block_quote>
                <content>Ɔno ne me Nyankopɔn, na mɛkamfo no.</content>
            </block_quote>
            <block_quote kind="LEFT_INDENTED">
                <content>Ɔyɛ m’agya Nyankopɔn, na mɛma no so.</content>
            </block_quote>
        </verse>
        <verse num="3">
            <block_quote>
                <content> </content>
                <content> AWURADE yɛ dɔmmarima,</content>
            </block_quote>
            <block_quote kind="LEFT_INDENTED">
                <content>AWURADE ne ne din.</content>
            </block_quote>
        </verse>
        <verse num="4">
            <block_quote>
                <content>Farao nteaseɛnam ne ne dɔm no, wato wɔn agu ɛpo mu,</content>
            </block_quote>
            <block_quote kind="LEFT_INDENTED">
                <content>na n’akofoɔ a wɔayi wɔn no, wɔamemmem Mmɛwa Po mu.</content>
            </block_quote>
        </verse>
        <verse num="5">
            <block_quote>
                <content>Ebunu akata wɔn so,</content>
            </block_quote>
            <block_quote kind="LEFT_INDENTED">
                <content>wɔamem kɔ aseɛ tɔnn sɛ ɔboɔ.</content>
            </block_quote>
        </verse>
        <verse num="6">
            <block_quote>
                <content>AWURADE, wode tumi ahyɛ wo nsa nifa animuonyam,</content>
            </block_quote>
            <block_quote kind="LEFT_INDENTED">
                <content>AWURADE, wo nsa nifa no dwɛre atamfoɔ no.</content>
            </block_quote>
        </verse>
        <verse num="7">
            <block_quote>
                <content> </content>
                <content> Na wo tumi a ɛso no ara na wode butu wɔn a wɔsɔre tia woɔ no.</content>
            </block_quote>
            <block_quote kind="LEFT_INDENTED">
                <content>Wosoma w’abufuhyeɛ ba, ɛhye wɔn sɛ nkyɛnkyɛmma.</content>
            </block_quote>
        </verse>
        <verse num="8">
            <block_quote>
                <content>Na wo hwene mu ahome mu na nsuo no ano boaeɛ;</content>
            </block_quote>
            <block_quote kind="LEFT_INDENTED">
                <content>asorɔkyeɛ gyinaa sɛ ekuo;</content>
            </block_quote>
            <block_quote kind="LEFT_INDENTED">
                <content>abunu kyekyeree ɛpo yam.</content>
            </block_quote>
        </verse>
        <verse num="9">
            <block_quote>
                <content>Ɔtamfoɔ no kaa sɛ:</content>
            </block_quote>
            <block_quote kind="LEFT_INDENTED">
                <content>Mɛti wɔn, mɛto wɔn, mɛkyɛ asase no mu, wɔbɛmee me kra.</content>
            </block_quote>
            <block_quote kind="LEFT_INDENTED">
                <content>Mɛtwe me nkrantɛ, me nsa bɛsɛe wɔn.</content>
            </block_quote>
        </verse>
        <verse num="10">
            <block_quote>
                <content>Wode wo mframa hui, ɛpo no kataa wɔn so;</content>
            </block_quote>
            <block_quote kind="LEFT_INDENTED">
                <content>wɔmemee sɛ sumpii wɔ nsu kɛseɛ no mu.</content>
            </block_quote>
        </verse>
        <verse num="11">
            <block_quote>
                <content> </content>
                <content> Hwan na ɔte sɛ woɔ, AWURADE, wɔ anyame mu?</content>
            </block_quote>
            <block_quote kind="LEFT_INDENTED">
                <content>Hwan na ɔte sɛ woɔ, kronkronyɛ mu onimuonyamfoɔ,</content>
            </block_quote>
            <block_quote kind="LEFT_INDENTED">
                <content>deɛ ne ho yɛ hu ayeyie mu, anwanwadeɛyɛfoɔ.</content>
            </block_quote>
        </verse>
        <verse num="12">
            <block_quote>
                <content>Wotenee wo nifa,</content>
            </block_quote>
            <block_quote kind="LEFT_INDENTED">
                <content>asase menee wɔn.</content>
            </block_quote>
        </verse>
        <verse num="13">
            <block_quote>
                <content>Wode w’adɔeɛ gyaa ɔman a woagye wɔn yi,</content>
            </block_quote>
            <block_quote kind="LEFT_INDENTED">
                <content>wode w’ahoɔden kyerɛɛ wɔn kwan kɔɔ wo kronkronyɛ tenabea.</content>
            </block_quote>
        </verse>
        <verse num="14">
            <block_quote>
                <content> </content>
                <content> Aman tee, na wɔn ho wosoe,</content>
            </block_quote>
            <block_quote kind="LEFT_INDENTED">
                <content>ahopopoɔ kaa wɔn a wɔte Filistia.</content>
            </block_quote>
        </verse>
        <verse num="15">
            <block_quote>
                <content>Ɛno na Edom asafohempanin ho dwirii wɔn,</content>
            </block_quote>
            <block_quote kind="LEFT_INDENTED">
                <content>Moab ahoɔdenfoɔ no, nketenkete kutaa wɔn,</content>
            </block_quote>
            <block_quote kind="LEFT_INDENTED">
                <content>Kanaanfoɔ nyinaa hodwoe.</content>
            </block_quote>
        </verse>
        <verse num="16">
            <block_quote>
                <content>Ehu ne suro gu wɔn so,</content>
            </block_quote>
            <block_quote kind="LEFT_INDENTED">
                <content>wo basa kɛseyɛ nti wɔayeyɛ komm sɛ ɔboɔ,</content>
            </block_quote>
            <block_quote>
                <content>kɔsi sɛ wo man bɛtwam, O AWURADE,</content>
            </block_quote>
            <block_quote kind="LEFT_INDENTED">
                <content>kɔsi sɛ ɔman a wogyee wɔn no bɛtwam.</content>
            </block_quote>
        </verse>
        <verse num="17">
            <block_quote>
                <content>Wode wɔn bɛba, na woabɛtɛ wɔn w’agyapadeɛ bepɔ no so,</content>
            </block_quote>
            <block_quote kind="LEFT_INDENTED">
                <content>AWURADE, faako a wode hɔ ayɛ wo tenabea,</content>
            </block_quote>
            <block_quote kind="LEFT_INDENTED">
                <content>kronkronbea a, AWURADE, wo nsa asiesie no.</content>
            </block_quote>
        </verse>
        <verse num="18">
            <block_quote>
                <content> </content>
                <content> AWURADE bɛdi hene de bɛkɔ akɔsi daa daa.</content>
                <content> </content>
            </block_quote>
        </verse>
        <verse num="19">
            <content> </content>
            <content> Na Farao apɔnkɔ ne ne nteaseɛnam ne n’apɔnkɔfoɔ baa ɛpo no mu, na AWURADE maa ɛpo no sane bɛkataa wɔn so, na Israelfoɔ no nam asase pɛsɛɛ so faa ɛpo no mfimfini. </content>
        </verse>
        <verse num="20">
            <content> Na odiyifoɔ baa Miriam a ɔyɛ Aaron nua no faa akasae kurae, na mmaa no nyinaa de akasae ne asa firi dii n’akyi. </content>
        </verse>
        <verse num="21">
            <content> Na Miriam gyee wɔn so sɛ:</content>
            <block_quote>
                <content>Monto AWURADE dwom, na wadi nkonim animuonyam mu;</content>
            </block_quote>
            <block_quote>
                <content>ɔpɔnkɔ ne ne sotefoɔ no, wato wɔn agu ɛpo mu.</content>
                <content> </content>
            </block_quote>
        </verse>
        <verse num="22">
            <content>Ɛnna Mose maa Israel tu firii Mmɛwa Po ho, na wɔfiri hɔ kɔɔ Sur serɛ so; na wɔnantee ɛserɛ no so nnansa, na wɔnnya nsuo.</content>
            <content> </content>
        </verse>
        <verse num="23">
            <content>Na wɔduruu Mara no, na wɔntumi nnom Mara nsuo, ɛfiri sɛ ɛyɛ nwono. Enti wɔtoo hɔ din Mara.</content>
            <note_ref>1</note_ref>
            <content> </content>
        </verse>
        <verse num="24">
            <content>Na ɔman no kasaa huhuhuhu tiaa Mose sɛ: Ɛdeɛn na yɛnnom?</content>
            <content> </content>
        </verse>
        <verse num="25">
            <content>Na ɔsu frɛɛ AWURADE, na AWURADE kyerɛɛ no dua bi, na ɔde too nsuo no mu, na nsuo no yɛɛ dɛ. Ɛhɔ na ɔhyɛɛ ahyɛdeɛ ne atemmuo maa wɔn, na ɛhɔ nso na ɔsɔɔ wɔn hwɛeɛ, </content>
        </verse>
        <verse num="26">
            <content> na Mose kaa sɛ: Sɛ wobɛtie AWURADE wo Nyankopɔn nne, na woayɛ deɛ ɛtene wɔ n’anim, na woatie ne mmara nsɛm, na woadi n’ahyɛdeɛ nyinaa so a, ɛnneɛ meremfa yadeɛ a mede meguu Misraim soɔ no biara mengu wo so; na mene AWURADE, wo yaresafoɔ no.</content>
            <content> </content>
        </verse>
        <verse num="27">
            <content>Na wɔduruu Elim a nsubura dummienu ne akyiresua aduɔson wɔ no. Na wɔkyeree nsraban wɔ nsuo no ho hɔ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Adi 15.3 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Dwom 118.14; Yes 12.2 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 14.14; Dwom 46.9; Eks 3.15 </content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Yes 47.14 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 18.11; Dwom 72.18-19 </content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Yos 2.9-11 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Dwom 93.1 </content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Eks 14.22-29 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Dwom 68.25</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 15.1</content>
        </note>
        <note num="1">
            <content kind="REF_VERSE_START">23</content>
            <content> </content>
            <content kind="STRONG_EM">MARA: </content>
            <content>Asekyerɛ ne: </content>
            <content kind="EM">Nwononwono.</content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Deut 7.15; 32.39; Mat 9.12</content>
        </note>
    </chapter>
    <chapter num="16">
        <verse num="1">
            <content>Na wɔtu firii Elim, na Israelfoɔ asafo no nyinaa baa Sin serɛ a ɛda Elim ne Sinai ntam no so. Wɔfirii Misraim asase soɔ no, bosome a ɛtɔ so mmienu no da a ɛtɔ so dadu nnanum ne no.</content>
            <content> </content>
        </verse>
        <verse num="2">
            <content> </content>
            <content> Na Israelfoɔ asafo mu no nyinaa nwiinwii tiaa Mose ne Aaron ɛserɛ so hɔ. </content>
        </verse>
        <verse num="3">
            <content> Na Israelfoɔ no ka kyerɛɛ wɔn sɛ: Anka AWURADE mma yɛnwuwu ne nsa ano, Misraim asase a na yɛtete nam nkukuo ho na yɛdidi meeɛ no so! Na moayi yɛn aba ɛserɛ yi so sɛ mode ɛkɔm rebɛkunkum asafo mu yi nyinaa.</content>
            <content> </content>
        </verse>
        <verse num="4">
            <content> </content>
            <content> Na AWURADE ka kyerɛɛ Mose sɛ: Hwɛ, merebɛma aduane afiri soro atɔ ama mo, na ɔman no mfiri adi da biara nkɔtase deɛ ɛbɛso wɔn ano da koro, na mensɔ wɔn menhwɛ sɛ wɔbɛdi me mmara so anaasɛ wɔrenni so. </content>
        </verse>
        <verse num="5">
            <content>Na da a ɛtɔ so nsia no, wɔresiesie deɛ wɔfa no a, nyɛ deɛ wɔtase daa no mmɔho. </content>
        </verse>
        <verse num="6">
            <content>Na Mose ne Aaron ka kyerɛɛ Israelfoɔ no nyinaa sɛ: Anwummerɛ na mobɛhunu sɛ AWURADE na ɔyii mo Misraim asase soɔ; </content>
        </verse>
        <verse num="7">
            <content>na anɔpa na mobɛhunu AWURADE animuonyam, ɛfiri sɛ wate mo anwiinwii a monwiinwii tia AWURADE no; na yɛn deɛ, yɛne hwannom a monwiinwii tia yɛn? </content>
        </verse>
        <verse num="8">
            <content>Na Mose se: AWURADE bɛma mo nam adi anwummerɛ, ne aduane adi amee anɔpa, ɛfiri sɛ AWURADE ate mo anwiinwii a monwiinwii tia no no; na yɛn ne hwannom koraa? Ɛnyɛ yɛn na monwiinwii tia, na mmom AWURADE. </content>
        </verse>
        <verse num="9">
            <content>Na Mose ka kyerɛɛ Aaron sɛ: Ka kyerɛ Israelfoɔ asafo no nyinaa sɛ: Montwe mpini AWURADE anim, ɛfiri sɛ wate mo anwiinwii no. </content>
        </verse>
        <verse num="10">
            <content> Na Aaron rekasa akyerɛ Israelfoɔ asafo nyinaa no, wɔdanedanee wɔn ani kyerɛɛ ɛserɛ so, na hwɛ, AWURADE animuonyam yii adi mununkum no mu. </content>
        </verse>
        <verse num="11">
            <content>Na AWURADE ka kyerɛɛ Mose sɛ: Mate Israelfoɔ anwiinwii no. </content>
        </verse>
        <verse num="12">
            <content>Ka kyerɛ wɔn sɛ: Anwummerɛ mobɛdi nam, na anɔpa moadi aduane amee, na moahunu sɛ mene AWURADE mo Nyankopɔn. </content>
        </verse>
        <verse num="13">
            <content> Na anwummerɛ no, mmoko maa wɔn ho so ba bɛkataa nsraban no so; na anɔpa no, obosuo guu nsraban no ho hyiae. </content>
        </verse>
        <verse num="14">
            <content>Na obosuo a ɛguiɛ no gyaeɛ no, na hwɛ, na biribi nkorowankorowa nketenkete gugu ɛserɛ no ani, nketenkete te sɛ fam bosuo nkyenkyeneeɛ. </content>
        </verse>
        <verse num="15">
            <content> Na Israelfoɔ no hunuiɛ no, wɔsesee wɔn ho wɔn ho sɛ: Ɛdeɛn nie?</content>
            <note_ref>1</note_ref>
            <content> Ɛfiri sɛ na wɔnnim adekodeɛ. Na Mose ka kyerɛɛ wɔn sɛ: Yei ne aduane a AWURADE de ama mo sɛ monnie no.</content>
            <content> </content>
        </verse>
        <verse num="16">
            <content>Asɛm a AWURADE ahyɛ nie: Montase bi sɛdeɛ obiara bɛdie, bɛyɛ olonka mmaako mmaako; sɛdeɛ mo nnipa dodoɔ teɛ na montase. Obiara ntase mma wɔn a wɔwɔ ne ntomadan mu no. </content>
        </verse>
        <verse num="17">
            <content>Na Israelfoɔ no yɛɛ saa; na wɔtasee, ebinom deɛ pii, ebinom deɛ kakraa bi. </content>
        </verse>
        <verse num="18">
            <content> Na wɔde olonka susui, na deɛ ɔtasee pii no annya akyire bi, na deɛ ɔtasee kakraa bi no anka no bi. Wɔn nyinaa tasee sɛdeɛ wɔbɛdie. </content>
        </verse>
        <verse num="19">
            <content> Na Mose ka kyerɛɛ wɔn sɛ: Obiara nnnya bi mmma adeɛ nnkye so. </content>
        </verse>
        <verse num="20">
            <content>Nanso wɔantie Mose, na ebinom gyaa bi ma adeɛ kyee so; na ɛdɔree mmoaa na ɛbɔnee. Na Mose bo fuu wɔn. </content>
        </verse>
        <verse num="21">
            <content>Na wɔtasee anɔpa anɔpa, obiara sɛdeɛ ɔbɛdie; na owia mu yɛ den a, na anane.</content>
            <content> </content>
        </verse>
        <verse num="22">
            <content>Na da a ɛtɔ so nsia no, wɔtasee aduane no mmɔho, ɔbaako deɛ olonka dummienu. Na asafo no mu mpanimfoɔ nyinaa ba bɛka kyerɛɛ Mose. </content>
        </verse>
        <verse num="23">
            <content> Na ɔka kyerɛɛ wɔn sɛ: Deɛ AWURADE aka nie: Ɔkyena yɛ ɔhome, homeda kronkron a wɔdi ma AWURADE, monto deɛ mowɔ to, na monnoa deɛ mowɔ noa; na deɛ ɛbɛka no, momfa nsie nkɔsi anɔpa. </content>
        </verse>
        <verse num="24">
            <content>Na wɔde sie kɔsii anɔpa, sɛdeɛ Mose hyɛeɛ no; na ammɔn, nso na mmoaa biara nni mu.</content>
            <content> </content>
        </verse>
        <verse num="25">
            <content>Na Mose kaa sɛ: Monni no nnɛ, na ɛnnɛ yɛ homeda a wɔdi ma AWURADE; ɛnnɛ morenhunu bi wiram. </content>
        </verse>
        <verse num="26">
            <content>Nnansia na montase, na ɛda a ɛtɔ so nson no yɛ homeda, ɛda no deɛ, ebi rentɔ. </content>
        </verse>
        <verse num="27">
            <content>Na da a ɛtɔ so nson no, nkurɔfoɔ no mu bi firii adi sɛ wɔrekɔtase, nanso wɔannya bi. </content>
        </verse>
        <verse num="28">
            <content>Na AWURADE ka kyerɛɛ Mose sɛ: Mobɛpo m’ahyɛdeɛ ne me mmara so die akɔsi da bɛn? </content>
        </verse>
        <verse num="29">
            <content>Monhwɛ, sɛ AWURADE ama mo homeda nti na da a ɛtɔ so nsia no ɔma mo nnanu aduane; montenatena mo afie mu; mma obiara mmfiri adi mmfiri ne tenabea da a ɛtɔ so nson no. </content>
        </verse>
        <verse num="30">
            <content>Ɛnna ɔman no homee da a ɛtɔ so nson no. </content>
        </verse>
        <verse num="31">
            <content>Na Israelfoɔ frɛɛ aduane no “mana”; nso ɛte sɛ wisa aba fitaa, na ne dɛ te sɛ taterɛ a ɛwoɔ wɔ mu.</content>
            <content> </content>
        </verse>
        <verse num="32">
            <content>Na Mose kaa sɛ: Asɛm a AWURADE ahyɛ nie: Momfa ebi nhyɛ olonka ma mfa nsie awoɔ ntoatoasoɔ a ɛbɛba mo akyire no, na wɔahunu aduane a mede memaa mo diiɛ wɔ ɛserɛ soɔ berɛ a meyii mo Misraim asase soɔ no. </content>
        </verse>
        <verse num="33">
            <content> Na Mose ka kyerɛɛ Aaron sɛ: Fa kuruwa bi, na fa mana olonka ma gu mu, fa si AWURADE anim, na wɔmfa nsie mo awoɔ ntoatoasoɔ nyinaa mu. </content>
        </verse>
        <verse num="34">
            <content>Sɛdeɛ AWURADE hyɛɛ Mose no, Aaron de sii Adanseɛ no anim sɛ wɔde resie. </content>
        </verse>
        <verse num="35">
            <content> Na Israelfoɔ dii mana mfirinhyia aduanan de kɔsii sɛ wɔduruu asase bi a nkurɔfoɔ bi te soɔ so; wɔdii mana de kɔsii sɛ wɔduruu Kanaan asase no hyeɛ soɔ. </content>
        </verse>
        <verse num="36">
            <content>Nso olonka yɛ efa du mu baako.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 17.2 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 14.11</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Yoh 6.31; 1 Ko 10.3 </content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Num 12.5; 14.10; 16.19</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Num 11.31</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 16.4</content>
        </note>
        <note num="1">
            <content kind="REF_VERSE_START">15</content>
            <content> </content>
            <content>Hebri no ka sɛ: </content>
            <content kind="EM">Man hu?</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: 2 Ko 8.15</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Mat 6.34; Luka 11.3</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Gye 2.2-3; Eks 20.8</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Heb 9.4</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Yos 5.12</content>
        </note>
    </chapter>
    <chapter num="17">
        <verse num="1">
            <content>Na Israelfoɔ asafo no nyinaa tu firii Sin serɛ no so, wɔn atutena a wɔdii no AWURADE anomu asɛm soɔ no mu, na wɔbɛkyeree nsraban wɔ Refidim, nso na nsuo a ɔman no bɛnom nni hɔ. </content>
        </verse>
        <verse num="2">
            <content> Enti ɔman no ne Mose hamee, na wɔse: Ma yɛn nsuo nnom. Na Mose ka kyerɛɛ wɔn sɛ: Adɛn nti na mo ne me ham? Adɛn nti na mosɔ AWURADE hwɛ? </content>
        </verse>
        <verse num="3">
            <content>Nanso sukɔm dee ɔman no wɔ hɔ; na ɔman no nwiinwii tiaa Mose kaa sɛ: Adɛn nti na woyii yɛn firii Misraim sɛ wode sukɔm rebɛkum yɛn, yɛn mma ne yɛn mmoa yi? </content>
        </verse>
        <verse num="4">
            <content> Na Mose su frɛɛ AWURADE sɛ: Ɛdeɛn na mennyɛ memma ɔman yi? Aka kumaa na wɔasi me aboɔ.</content>
            <content> </content>
        </verse>
        <verse num="5">
            <content> </content>
            <content> Na AWURADE ka kyerɛɛ Mose sɛ: Sene di ɔman no anim, na fa Israel mpanin mu bi ka wo ho, na fa wo poma a wode bɔɔ Asuo Nil mu no kura wo nsam kɔ. </content>
        </verse>
        <verse num="6">
            <content> Hwɛ, mɛgyina w’anim wɔ Horeb botan no so hɔ, na bɔ ɔbotan no, na nsuo bɛfiri mu aba, na ɔman no anom. Na Mose yɛɛ saa wɔ Israel mpanin no anim. </content>
        </verse>
        <verse num="7">
            <content> Na Israelfoɔ no ham ne sɔ a wɔsɔɔ AWURADE hwɛɛ sɛ “AWURADE wɔ yɛn mu anaasɛ ɔnni yɛn mu” no nti, ɔfrɛɛ hɔ Masa</content>
            <note_ref>1</note_ref>
            <content> ne Meriba.</content>
            <note_ref>2</note_ref>
            <content> </content>
        </verse>
        <verse num="8">
            <content>Na Amalek bae ne Israel bɛkoe wɔ Refidim. </content>
        </verse>
        <verse num="9">
            <content> Na Mose ka kyerɛɛ Yosua sɛ: Yi mmarima ma yɛn, na firi adi kɔ, na wo ne Amalek nkɔko. Ɔkyena me deɛ, mɛgyina kokoɔ no atifi, na makura Nyankopɔn poma no wɔ me nsam. </content>
        </verse>
        <verse num="10">
            <content>Na Yosua yɛɛ sɛdeɛ Mose ka kyerɛɛ no no, ne Amalek kɔkoe, na Mose, Aaron ne Hur foroo kokoɔ no kɔɔ atifi. </content>
        </verse>
        <verse num="11">
            <content>Na sɛ Mose ma ne nsa so a, Israel di nim, na sɛ ɔgyaa ne nsam a, Amalek di nim. </content>
        </verse>
        <verse num="12">
            <content>Na Mose nsa yɛɛ duru, enti wɔfaa ɔboɔ de too n’ase, na ɔtenaa so, na Aaron ne Hur sosɔɔ ne nsa no mu, ɔbaako wɔ ha, na ɔbaako nso wɔ ha, na ne nsa no yɛɛ pintinn kɔsii sɛ owia tɔeɛ. </content>
        </verse>
        <verse num="13">
            <content>Na Yosua dwɛree Amalek ne ne man nkrantɛ ano. </content>
        </verse>
        <verse num="14">
            <content> Na AWURADE ka kyerɛɛ Mose sɛ: Twerɛ yei hyɛ nwoma bi mu fa yɛ nkaeɛ, na ka hyɛ Yosua aso mu sɛ pepa na mɛpepa Amalek nkaeɛ afiri asase so.</content>
            <content> </content>
        </verse>
        <verse num="15">
            <content>Na Mose sii afɔrebukyia, na ɔtoo din Yahwe-nissi (aseɛ ne: AWURADE ne me frankaa), </content>
        </verse>
        <verse num="16">
            <content>na ɔkaa sɛ: AWURADE aka ntam, AWURADE ne Amalek bɛdi ako firi awoɔ ntoatoasoɔ so de akɔsi awoɔ ntoatoasoɔ so.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Deut 6.16; 1 Ko 10.9</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Num 14.10</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 7.20 </content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Num 20.11; 1 Ko 10.4</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Dwom 95.8-9</content>
        </note>
        <note num="1">
            <content kind="REF_VERSE_START">7</content>
            <content> </content>
            <content kind="STRONG_EM">MASA: </content>
            <content>Asekyerɛ ne: </content>
            <content kind="EM">Sɔhwɛ.</content>
        </note>
        <note num="2">
            <content kind="REF_VERSE_START">7</content>
            <content> </content>
            <content kind="STRONG_EM">MERIBA: </content>
            <content>Asekyerɛ ne: </content>
            <content kind="EM">Ɔham.</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Num 13.8, 16</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Deut 25.17-19; 1 Sa 15.2-3</content>
        </note>
    </chapter>
    <chapter num="18">
        <verse num="1">
            <content> </content>
            <content> Na Yetro, Midian sɔfoɔ a ɔyɛ Mose ase no tee nnoɔma a Onyankopɔn ayɛ ama Mose ne ne man Israel no nyinaa, sɛdeɛ AWURADE ayi Israel afiri Misraim no. </content>
        </verse>
        <verse num="2">
            <content> Na Yetro, Mose ase no, faa Mose yere Sipora a wama no asane korɔ no </content>
        </verse>
        <verse num="3">
            <content> ne ne mmabanin baanu no, ɔbaako din de Gersom, (ɛfiri sɛ ɔkaa sɛ: Mayɛ amannɔne hɔhoɔ), </content>
        </verse>
        <verse num="4">
            <content>na ɔbaako no nso din de Eliesa, (ɛfiri sɛ ɔkaa sɛ: M’agya Nyankopɔn ne me boafoɔ, na wayi me afiri Farao nkrantɛ ano). </content>
        </verse>
        <verse num="5">
            <content>Na Yetro, Mose ase no, ne ne mma no ne ne yere baa Mose nkyɛn wɔ ɛserɛ no so, faako a wabɛkyere nsraban hɔ, Nyankopɔn bepɔ no ho. </content>
        </verse>
        <verse num="6">
            <content>Na obi ka kyerɛɛ Mose sɛ: Hwɛ, w’ase Yetro, ne wo yere ne ne mma baanu reba wo nkyɛn.</content>
            <content> </content>
        </verse>
        <verse num="7">
            <content>Na Mose firii adi kɔhyiaa n’ase, na ɔkotoo no fee n’ano, na wɔkyeakyeaa wɔn ho wɔn ho, na wɔbaa ntomadan mu. </content>
        </verse>
        <verse num="8">
            <content>Na Mose kaa nnoɔma a Israel nti AWURADE ayɛ Farao ne Misraim nyinaa, ne amaneɛ a ɛtoo wɔn kwan no soɔ nyinaa, ne sɛdeɛ AWURADE yii wɔn no kyerɛɛ n’ase. </content>
        </verse>
        <verse num="9">
            <content>Na Yetro ani gyee papa a AWURADE ayɛ ama Israel sɛ ɔyii wɔn firii Misraimfoɔ nsam no nyinaa ho. </content>
        </verse>
        <verse num="10">
            <content>Na Yetro kaa sɛ: Nhyira nka AWURADE a ɔyii mo firii Misraimfoɔ ne Farao nsam no. </content>
        </verse>
        <verse num="11">
            <content> Afei na mahunu sɛ AWURADE yɛ kɛseɛ sene anyame nyinaa, ɛfiri sɛ ɔyii ɔman no firii Misraim nsam, berɛ a wɔredi wɔn so ahantansɛm. </content>
        </verse>
        <verse num="12">
            <content>Na Yetro, Mose ase no, de ɔhyeɛ afɔdeɛ ne okum afɔdeɛ brɛɛ Onyankopɔn. Na Aaron ne Israel mpanin nyinaa baa sɛ wɔne Mose ase rebɛdidi wɔ Nyankopɔn anim.</content>
            <content> </content>
        </verse>
        <verse num="13">
            <content>Na adeɛ kyeeɛ no, Mose tenaa ase sɛ ɔresiesie ɔmanfoɔ no ntam asɛm; na ɔman no gyinaa Mose ho firi anɔpa kɔsii anwummerɛ. </content>
        </verse>
        <verse num="14">
            <content>Na Mose ase no hunuu deɛ ɔreyɛ ɔman no nyinaa no, ɔkaa sɛ: Ɛdeɛn ne deɛ woreyɛ ɔman no yi? Adɛn nti na wo nko ara wote hɔ, na ɔman no nyinaa gyinagyina wo ho firi anɔpa abɛduru anwummerɛ yi? </content>
        </verse>
        <verse num="15">
            <content>Na Mose ka kyerɛɛ n’ase sɛ: Ɔman no ba me nkyɛn bɛhwehwɛ Onyankopɔn hɔ akwankyerɛ. </content>
        </verse>
        <verse num="16">
            <content>Sɛ wɔnya asɛm bi a, wɔba me nkyɛn, na mesiesie onipa ne ne yɔnko ntam, na mekyerɛ wɔn Nyankopɔn ahyɛdeɛ ne ne mmara. </content>
        </verse>
        <verse num="17">
            <content>Na Mose ase no ka kyerɛɛ no sɛ: Deɛ woyɛ yi nyɛ. </content>
        </verse>
        <verse num="18">
            <content> Brɛ na wo ne ɔman a wɔka wo ho yi bɛbrɛ, ɛfiri sɛ adwuma yi yɛ den dodo ma wo, na wo nko ara rentumi nyɛ. </content>
        </verse>
        <verse num="19">
            <content>Afei tie me nne, mɛtu wo fo, na Onyankopɔn nni w’akyi: Wo deɛ, gyina Nyankopɔn anim ma ɔman no, na fa nsɛm no brɛ Onyankopɔn, </content>
        </verse>
        <verse num="20">
            <content>na kyerɛkyerɛ wɔn ahyɛdeɛ ne mmara ahodoɔ no mu, na ma wɔnhunu kwan ko a wɔmfa soɔ ne deɛ wɔnyɛ. </content>
        </verse>
        <verse num="21">
            <content>Na wo nso yiyi ɔman no nyinaa mu mmarima a wɔfata, wɔsuro Onyankopɔn, wɔyɛ anokwafoɔ na wɔnyɛ sikanibereɛ, na fa wɔn sisi wɔn so, apem apem so mpanin, ɔha ɔha so mpanin, aduonum aduonum so mpanin ne du du so mpanin. </content>
        </verse>
        <verse num="22">
            <content>Na wɔnsiesie ɔman no mu nsɛm berɛ nyinaa mu; na asɛnkɛseɛ biara deɛ, wɔmfa mmrɛ wo, na nsɛm nketewa nyinaa deɛ, wɔn ara wɔnni, na ama no ayɛ wo so hare, na wɔne wo asɔ mu. </content>
        </verse>
        <verse num="23">
            <content>Sɛ woyɛ yei sɛdeɛ Onyankopɔn hyɛ wo yi a, ɛno na wobɛtumi agyina, na ɔman yi nyinaa nso bɛkɔ wɔn tenabea dwoodwoo. </content>
        </verse>
        <verse num="24">
            <content>Ɛnna Mose tiee n’ase asɛm no, na ɔyɛɛ deɛ ɔka kyerɛɛ no no nyinaa. </content>
        </verse>
        <verse num="25">
            <content>Na Mose yiyii Israel nyinaa mu nnipa a wɔfata, na ɔde wɔn sisii ɔman no so atitire, apem apem so, ɔha ɔha so, aduonum aduonum so, ne du du so mpanin. </content>
        </verse>
        <verse num="26">
            <content>Na wɔsiesie ɔman no mu nsɛm nyinaa, na nsɛm a ɛyɛ den no, wɔde brɛɛ Mose, na nsɛm nketewa deɛ, wɔn ara dii.</content>
            <content> </content>
        </verse>
        <verse num="27">
            <content>Na Mose kɔgyaa n’ase kwan, na ɔkɔɔ ɔno ara n’asase so.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 3.1 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 4.20</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 2.22</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Neh 9.10</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Num 11.14; Deut 1.9</content>
        </note>
    </chapter>
    <chapter num="19">
        <verse num="1">
            <content>Da a Israelfoɔ sii mu firii Misraim asase soɔ no, ne bosome a ɛtɔ so mmiɛnsa so pɛpɛɛpɛ na wɔduruu Sinai serɛ so. </content>
        </verse>
        <verse num="2">
            <content>Na wɔtu firii Refidim no, wɔbaa Sinai serɛ so bɛkyeree nsraban; na Israel kyeree nsraban Sinai bepɔ no anim hɔ.</content>
            <content> </content>
        </verse>
        <verse num="3">
            <content>Na Mose foro kɔɔ Nyankopɔn nkyɛn, na AWURADE firi bepɔ no so frɛɛ no sɛ: Sɛdeɛ ka kyerɛ Yakob fie, na ka kyerɛ Israelfoɔ no nie: </content>
        </verse>
        <verse num="4">
            <content> Mo ara moahunu deɛ meyɛɛ Misraim no ne sɛdeɛ mesoaa mo akɔdeɛ ntaban soɔ, na mede mo aba me nkyɛn yi. </content>
        </verse>
        <verse num="5">
            <content> Na afei sɛ mobɛtie me nne na moadi m’apam so a, ɛnneɛ, mobɛyɛ m’agyapadeɛ a ɛsom boɔ afiri aman nyinaa mu, na me na asase nyinaa wɔ me. </content>
        </verse>
        <verse num="6">
            <content> Na mo deɛ, mobɛyɛ me asɔfoɔ ahemman ne ɔman kronkron. Yeinom ne nsɛm a ka kyerɛ Israelfoɔ no. </content>
        </verse>
        <verse num="7">
            <content>Na Mose ba bɛfrɛɛ ɔman no mpanimfoɔ, na ɔde nsɛm a AWURADE de hyɛɛ no yi nyinaa too wɔn anim.</content>
            <content> </content>
        </verse>
        <verse num="8">
            <content>Na ɔman mu no nyinaa buaa prɛko sɛ: Deɛ AWURADE aka nyinaa, yɛbɛyɛ. Na Mose sane kɔkaa ɔman no nsɛm no kyerɛɛ AWURADE. </content>
        </verse>
        <verse num="9">
            <content>Na AWURADE ka kyerɛɛ Mose sɛ: Hwɛ, me deɛ, mereba wo nkyɛn mununkum tumm mu, na sɛ me ne wo kasa a, ɔman no ate, na wo nso wɔagye wo adi akɔsi daa. Na Mose kaa ɔman no nsɛm no kyerɛɛ AWURADE.</content>
            <content> </content>
        </verse>
        <verse num="10">
            <content>Na AWURADE ka kyerɛɛ Mose sɛ: Kɔ ɔman no nkyɛn na dwira wɔn ho nnɛ ne ɔkyena, na ma wɔnsi wɔn ntadeɛ; </content>
        </verse>
        <verse num="11">
            <content>na wɔnsiesie wɔn ho nsie da a ɛtɔ so mmiɛnsa no; na saa da no, AWURADE bɛsiane ɔman no nyinaa anim aba bepɔ Sinai so.</content>
            <content> </content>
        </verse>
        <verse num="12">
            <content> </content>
            <content> Na bɔ ɔman no ho hyeban, na ka sɛ: Monhwɛ yie na moamforo bepɔ no anaasɛ moanka ne hyeɛ. Obiara a ɔbɛka bepɔ no no, wuo na ɔbɛwuo; </content>
        </verse>
        <verse num="13">
            <content> nsa biara nnka no, aboɔ na wɔnsi no anaasɛ agyan na wɔntoto no; aboa oo, onipa oo, ɔrennya nkwa: Sɛ wɔhyɛne totorobɛnto no twe mu a, wɔmforo bepɔ no. </content>
        </verse>
        <verse num="14">
            <content>Na Mose siane firii bepɔ no so baa ɔman no nkyɛn, na ɔdwiraa ɔman no ho, na wɔsii wɔn ntadeɛ. </content>
        </verse>
        <verse num="15">
            <content> Na ɔka kyerɛɛ ɔman no sɛ: Monsiesie mo ho nsie da a ɛtɔ so mmiɛnsa no. Monnkɔ mo yerenom ho.</content>
            <content> </content>
        </verse>
        <verse num="16">
            <content> </content>
            <content> Na da a ɛtɔ so mmiɛnsa no anɔpa no, aprannaa ne anyinam ne mununkum duruduro ne totorobɛnto nne a ɛyɛ den yie baa bepɔ no so. Na ɔman a wɔwɔ nsraban no mu nyinaa ho popoe. </content>
        </verse>
        <verse num="17">
            <content>Na Mose de ɔman no firii adi firii nsraban no mu kɔhyiaa Onyankopɔn, na wɔkɔgyinagyinaa bepɔ no ase. </content>
        </verse>
        <verse num="18">
            <content>Na wisie kataa Sinai bepɔ no so nyinaa, ɛfiri sɛ na AWURADE nam ogya mu asiane aba so, na ne wisie no tu kɔɔ soro sɛ fononoo mu wisie, na bepɔ no nyinaa wosoo biribiri. </content>
        </verse>
        <verse num="19">
            <content> Na totorobɛnto no nne kɔɔ so na ano yɛɛ den ara no, Mose kasae, na Onyankopɔn de nne kɛseɛ gyee so. </content>
        </verse>
        <verse num="20">
            <content>Na AWURADE siane baa Sinai bepɔ so wɔ n’atifi; na AWURADE frɛɛ Mose kɔɔ bepɔ no atifi, na Mose foro kɔe. </content>
        </verse>
        <verse num="21">
            <content>Na AWURADE ka kyerɛɛ Mose sɛ: Siane kɔbɔ ɔman no kɔkɔ, na wɔantra hyeban no amma AWURADE nkyɛn ammɛhwɛ, na wɔn mu pii antotɔ. </content>
        </verse>
        <verse num="22">
            <content>Na asɔfoɔ nso a wɔbɛn AWURADE no nnwira wɔn ho, na AWURADE anto anhyɛ wɔn so. </content>
        </verse>
        <verse num="23">
            <content>Na Mose ka kyerɛɛ AWURADE sɛ: Ɔman no rentumi mforo mma Sinai bepɔ so, ɛfiri sɛ wo ara woabɔ yɛn kɔkɔ aka sɛ: Bɔ bepɔ no ho hyeban na yɛ no kronkron. </content>
        </verse>
        <verse num="24">
            <content>Na AWURADE ka kyerɛɛ no sɛ: Siane kɔ, na wo ne Aaron mforo mmra; na mma asɔfoɔ no ne ɔman no ntra hyeban no mmforo mmma AWURADE nkyɛn, na wanto anhyɛ wɔn so. </content>
        </verse>
        <verse num="25">
            <content>Na Mose siane baa ɔman no nkyɛn bɛka kyerɛɛ wɔn.</content>
        </verse>
        <note kind="CROSS_REFERENCES">
            <content kind="REF_VERSE_START">4</content>
            <content>: Deut 32.11</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Deut 7.6</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 1 Pe 2.9; Adi 1.6; Lew 19.2; Tito 2.4; Adi 5.10</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 34.3 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Heb 12.18-20</content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: 1 Ko 7.5</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Heb 12.21 </content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Aso 7.38</content>
        </note>
    </chapter>
    <chapter num="20">
        <verse num="1">
            <content> </content>
            <content> Na Onyankopɔn kaa nsɛm yi nyinaa sɛ: </content>
        </verse>
        <verse num="2">
            <content>Mene AWURADE wo Nyankopɔn a meyii wo Misraim asase so nkoafie mu no.</content>
            <content> </content>
        </verse>
        <verse num="3">
            <content> </content>
            <content> Nnya anyame foforɔ nka me ho.</content>
            <content> </content>
        </verse>
        <verse num="4">
            <content> </content>
            <content> Nyɛ ohoni biara anaa adeɛ a ɛwɔ wiem wɔ soro anaa deɛ ɛwɔ asase soɔ wɔ fam anaa deɛ ɛwɔ nsuo mu wɔ asase ase nsɛsoɔ biara mfa; nkoto wɔn, na nsom wɔn. </content>
        </verse>
        <verse num="5">
            <content> Na me, AWURADE wo Nyankopɔn, meyɛ Onyankopɔn ninkufoɔ a metua nananom amumuyɛ so ka mefa mma so kɔsi awoɔ ntoatoasoɔ mmiɛnsa ne nnan a wɔtane me soɔ, </content>
        </verse>
        <verse num="6">
            <content>na meyɛ mpempem a wɔdɔ me na wɔdi me mmara nsɛm soɔ adɔeɛ.</content>
            <content> </content>
        </verse>
        <verse num="7">
            <content> </content>
            <content> Mmɔ AWURADE wo Nyankopɔn din kwa, na AWURADE remma deɛ ɔbɔ ne din kwa no mfa ne ho tɔtorɔtɔɔ.</content>
            <content> </content>
        </verse>
        <verse num="8">
            <content> </content>
            <content> Kae homeda, na yɛ no kronkron. </content>
        </verse>
        <verse num="9">
            <content>Nnansia na yɛ adwuma, na yɛ w’adeɛ nyinaa;</content>
            <content> </content>
        </verse>
        <verse num="10">
            <content>na ɛda a ɛtɔ so nson no yɛ homeda ma AWURADE wo Nyankopɔn; nyɛ adwuma biara, wo ne wo babanin ne wo babaa, w’akoa ne w’afenaa ne wo mmoa ne wo hɔhoɔ a ɔwɔ wo fie apono mu. </content>
        </verse>
        <verse num="11">
            <content> Na nnansia na AWURADE de yɛɛ ɔsoro ne asase, ɛpo ne deɛ ɛwɔ mu nyinaa, na ɔhomee da a ɛtɔ so nson no; enti na AWURADE hyiraa homeda, na ɔyɛɛ no kronkron.</content>
            <content> </content>
        </verse>
        <verse num="12">
            <content> </content>
            <content> Di wo na ne w’agya ni, na wo nna aware asase a AWURADE wo Nyankopɔn de rema woɔ no so.</content>
            <content> </content>
        </verse>
        <verse num="13">
            <content> </content>
            <content> Nni awu.</content>
            <content> </content>
        </verse>
        <verse num="14">
            <content> </content>
            <content> Nsɛe awadeɛ.</content>
            <content> </content>
        </verse>
        <verse num="15">
            <content> </content>
            <content> Mmɔ korɔno.</content>
            <content> </content>
        </verse>
        <verse num="16">
            <content> </content>
            <content> Nni wo yɔnko ho adansekurumu.</content>
            <content> </content>
        </verse>
        <verse num="17">
            <content>Mma w’ani mmmere wo yɔnko fie. Mma w’ani mmmere wo yɔnko yere anaa n’akoa anaa n’afenaa anaa ne nantwie anaa n’afunumu anaa biribiara a ɛyɛ wo yɔnko dea.</content>
            <content> </content>
        </verse>
        <verse num="18">
            <content>Na ɔman no nyinaa hunuu aprannaa ne anyinam a ɛpapaeɛ ne totorobɛnto nne ne bepɔ a ɛfiri wisie no. Na ɔman no hunuiɛ no, wɔn ho popoe, na wɔkɔgyinaa akyirikyiri. </content>
        </verse>
        <verse num="19">
            <content>Na wɔka kyerɛɛ Mose sɛ: Wo na wo ne yɛn nkasa, na yɛbɛtie; na mma Onyankopɔn ne yɛn nnkasa, na yɛanwuwu.</content>
            <content> </content>
        </verse>
        <verse num="20">
            <content>Na Mose ka kyerɛɛ ɔman no sɛ: Monnsuro, na Onyankopɔn rebɛsɔ mo ahwɛ, na ne ho hu atena mo ani so, na moanyɛ bɔne. </content>
        </verse>
        <verse num="21">
            <content> </content>
            <content> Na ɔman no gyinaa akyirikyiri, na Mose twe pinii esum kabii a Onyankopɔn wɔ mu no.</content>
            <content> </content>
        </verse>
        <verse num="22">
            <content>Na AWURADE ka kyerɛɛ Mose sɛ: Sɛ ka kyerɛ Israelfoɔ nie: Mo ara moahunu sɛ mefiri ɔsoro na me ne mo akasa. </content>
        </verse>
        <verse num="23">
            <content>Monnyɛ me so dwetɛ anyame anaa sika anyame biara mmfa.</content>
            <content> </content>
        </verse>
        <verse num="24">
            <content> </content>
            <content> Dɔteɛ afɔrebukyia na yɛ ma me, na ɛso na fa wo nnwan ne w’anantwie bɔ ɔhyeɛ ne asomdwoeɛ afɔdeɛ. Na baabiara a mɛma wɔakae me din no, mɛba wɔn nkyɛn mabɛhyira wɔn. </content>
        </verse>
        <verse num="25">
            <content> Na sɛ worebɛyɛ aboɔ afɔrebukyia ama me a, mfa aboɔ a wɔatwa nsi; na sɛ woma w’adwinneɛ so bɔ so a, woagu ho fi. </content>
        </verse>
        <verse num="26">
            <content>Na mforo atwedeɛ nkɔ m’afɔrebukyia so, na w’adagya anna adi wɔ so.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Deut 5.6-21 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Deut 6.4-5; 1 Ko 8.6 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Lew 26.1; Deut 27.15; Dwom 97.7; Yes 40.18-26; Rom 1.23 </content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 34.7; Yer 31.29-30; Hes 18.2-3, 20</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Lew 24.16 </content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 16.25; Hes 20.12; Mar 2.27-28; Kol 2.16-17 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Gye 2.2-3</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Mat 15.4; Efe 6.2-3 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 21.12; Gye 9.5-6; Yak 2.11 </content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Lew 20.10; Efe 3.3-5 </content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Lew 19.11; Efe 4.28 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 23.1; Efe 4.25 </content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Heb 12.18 </content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Eks 27.1, 8; 29.42-43; Deut 12.5 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Deut 27.5; Yos 8.31</content>
        </note>
    </chapter>
    <chapter num="21">
        <verse num="1">
            <content>Na yeinom ne atemmusɛm a fa to wɔn anim: </content>
        </verse>
        <verse num="2">
            <content> Sɛ wotɔ akoa a ɔyɛ Hebrini a, ɔnsom mfeɛ nsia, na afe a ɛtɔ so nson no, ɔmfa ne ho nkɔdi kwa. </content>
        </verse>
        <verse num="3">
            <content>Sɛ ɔno nko na ɔbaeɛ a, ɔno nko na ɔnkorɔ; sɛ ɔyɛ ɔwarefoɔ a, ne yere no ne no nkɔ. </content>
        </verse>
        <verse num="4">
            <content>Sɛ ne wura ama no ɔyerɛ, na wawo mmabanin anaa mma mmaa ama no a, ɔbaa no ne ne mma no nyɛ ne wura dea, na ɔno nko nkɔ. </content>
        </verse>
        <verse num="5">
            <content>Na sɛ akoa no ka sɛ: Medɔ me wura ne me yere ne me mma, mempɛ sɛ mefa me ho mekɔdie a, </content>
        </verse>
        <verse num="6">
            <content> ɛnneɛ ne wura no mfa no mmra Nyankopɔn anim, na ɔmfa no mmra ɛpono ho anaa aponnwa ho, na ne wura no mfa fitiiɛ mfiti n’aso mu, na ɔnsom no daa.</content>
            <content> </content>
        </verse>
        <verse num="7">
            <content> </content>
            <content> Na sɛ ɔbarima bi tɔn ne babaa kɔyɛ afenaa a, ɛnneɛ ɔmmfa ne ho nnkɔdi sɛ nkoa no. </content>
        </verse>
        <verse num="8">
            <content>Sɛ ɔnsɔ ne wura a ɔtɔɔ no sɛ ɔreware no ani a, ɔmma wɔmmɛgye no, na ɔnni ho kwan sɛ ɔbɛtɔn no ama ɔnanani bi, ɛfiri sɛ wadaadaa no. </content>
        </verse>
        <verse num="9">
            <content>Na sɛ ɔgye no awareɛ ma ne ba a, ɔnyɛ no sɛ ɔbabaa. </content>
        </verse>
        <verse num="10">
            <content>Sɛ agya no ware ɔbaa foforɔ ka ne ho a, ɔmmma n’anoduane, ne nkataho ne n’awadeɛ asɛdeɛ so nnhwan. </content>
        </verse>
        <verse num="11">
            <content>Na sɛ wanyɛ adeɛ mmiɛnsa yi amma no a, ɛnneɛ ɔmfiri nkɔ kwa, sika biara nni mu.</content>
            <content> </content>
        </verse>
        <verse num="12">
            <content> </content>
            <content> Deɛ ɔbɔ onipa ma no wuo no, kum na wɔnku no. </content>
        </verse>
        <verse num="13">
            <content> Na sɛ wantɛ no na Onyankopɔn na ama ne nsa apa a, ɛnneɛ mɛyi baabi mama wo, na wadwane akɔ hɔ. </content>
        </verse>
        <verse num="14">
            <content> Sɛ obi hyɛ da kɔtoa ne yɔnko ku no aniteɛ mu a, yi no m’afɔrebukyia ho na ɔnwu. </content>
        </verse>
        <verse num="15">
            <content>Deɛ ɔbɔ n’agya anaa ne na no, kum na wɔnku no.</content>
            <content> </content>
        </verse>
        <verse num="16">
            <content> </content>
            <content> Deɛ ɔwia onipa tɔn no anaasɛ wɔhu no ne nsam no, kum na wɔnku no.</content>
            <content> </content>
        </verse>
        <verse num="17">
            <content> </content>
            <content> Deɛ ɔdome n’agya anaa ne na no, kum na wɔnku no.</content>
            <content> </content>
        </verse>
        <verse num="18">
            <content>Sɛ mmarima reko, na obi bɔ ne yɔnko boɔ anaasɛ kuturuku, na wanwu, na ɛka no to mpa so a, </content>
        </verse>
        <verse num="19">
            <content>sɛ ɔsɔre bio sɔ ne poma mu nante firi adi a, ɛnneɛ deɛ ɔbɔɔ no no mfa ne ho tɔtorɔtɔɔ, ne mmerɛ a wasɛe no nko ho ka na ɔntua, na sa na ɔmma wɔnsa no yadeɛ. </content>
        </verse>
        <verse num="20">
            <content>Na sɛ obi bɔ n’akoa anaa n’afenaa abaa na ɔtɔ ne nsa ano a, wɔntɔ no so were. </content>
        </verse>
        <verse num="21">
            <content>Nanso sɛ ɔtena hɔ da koro anaa nnanu a, wɔnntɔ no so were, ɛfiri sɛ ɔyɛ ne sika.</content>
            <content> </content>
        </verse>
        <verse num="22">
            <content>Na sɛ mmarima reko na wɔkɔpem onyinsɛnfoɔ, na ɔba no firi, na bɔne bi amma akyire a, gyeɛ na wɔnnye no deɛ ɔbaa no kunu de bɛto no soɔ no, na ɔmma sɛdeɛ atemmufoɔ no bɛkyerɛ. </content>
        </verse>
        <verse num="23">
            <content> Na sɛ bɔne bi ba akyire a, ɛnneɛ ma ɔkra nsi ɔkra ananmu, </content>
        </verse>
        <verse num="24">
            <content>aniwa nsi aniwa ananmu, ɛse nsi ɛse ananmu, nsa nsi nsa ananmu, ɛnan nsi ɛnan ananmu, </content>
        </verse>
        <verse num="25">
            <content>ɔhyeɛ nsi ɔhyeɛ ananmu, apirakuro nsi apirakuro ananmu, ntampeɛ nsi ntampeɛ ananmu. </content>
        </verse>
        <verse num="26">
            <content>Na sɛ obi bɔ n’akoa ani anaa n’afenaa ani na ɛsɛe a, n’ani no nti akoa anaa afena no mfa ne ho nkɔdi. </content>
        </verse>
        <verse num="27">
            <content>Na sɛ ɔtu n’akoa se anaa n’afenaa se a, ne se no nti ɔmma akoa anaa afena no mfa ne ho nkɔdi.</content>
            <content> </content>
        </verse>
        <verse num="28">
            <content>Sɛ nantwie pem ɔbarima anaa ɔbaa ma no wu a, ɛnneɛ wɔnsi nantwie no aboɔ, na wɔnnni ne nam, na nantwie no wura no mfa ne ho tɔtorɔtɔɔ. </content>
        </verse>
        <verse num="29">
            <content> Na sɛ nantwie no yɛ apempem dada, na wɔama ne wura no ate, na wanhwɛ no so, na wakɔkum ɔbarima anaa ɔbaa a, wɔnsi nantwie no aboɔ, na ne wura no nso, wɔnku no. </content>
        </verse>
        <verse num="30">
            <content>Sɛ wɔbɛgye no mpata a, ɔmma adeɛ biara a wɔbɛgye no mfa nnye ne kra. </content>
        </verse>
        <verse num="31">
            <content>Ɔbabanin na ɔpem no oo, ɔbabaa na ɔpem no oo, atɛn yi ara na wɔmfa mmu no. </content>
        </verse>
        <verse num="32">
            <content>Sɛ nantwie no pem akoa anaa afenaa a, ɔmma akoa anaa afena wura dwetɛ, nnwetɛbena aduasa, na wɔnsi nantwie no aboɔ. </content>
        </verse>
        <verse num="33">
            <content>Na sɛ obi kɔbue abura ano anaasɛ obi kɔtu amena na wankata so, na nantwie anaa afunumu kɔhwe mu a, </content>
        </verse>
        <verse num="34">
            <content>amena no wura no nhyɛ ananmu, na ɔmma wɔn wura no sika, na efunu no nyɛ ne dea. </content>
        </verse>
        <verse num="35">
            <content>Na sɛ obi nantwie pem ne yɔnko nantwie na ɔwu a, wɔntɔn nantwie nikanfoɔ no na wɔnkyɛ ne tiriadeɛ no mu, na efunu no nso wɔnkyɛ. </content>
        </verse>
        <verse num="36">
            <content>Anaasɛ, sɛ wɔnim sɛ nantwie no yɛ apempem dada na ne wura no anhwɛ no so a, ɔmfa nantwie nikanfoɔ nsi nantwie no ananmu, na efunu no nyɛ ne dea.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Lew 25.39-40; Deut 15.12-17; Yer 34.14</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Eks 22.8-9, 28; Deut 1.17; Dwom 82</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 21.2 </content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Gye 9.6; Eks 20.13; Mat 5.21-22 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Num 35.6-29; Deut 19.4-13</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: 1 Ah 2.29, 31</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Deut 24.7; 1 Ti 1.10 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Deut 27.16; Mmb 20.20; Mat 15.4 </content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Lew 24.19-20; Deut 19.21; Mat 5.38</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Gye 9.5</content>
        </note>
    </chapter>
    <chapter num="22">
        <verse num="1">
            <content> </content>
            <content> Sɛ obi kɔwia nantwie anaa odwan kum anaa ɔtɔn no a, ɔmfa anantwie nnum nsi nantwie baako no ananmu, ne nnwan nnan nsi odwan baako no ananmu.</content>
            <content> </content>
        </verse>
        <verse num="2">
            <content>Sɛ wɔhunu owifoɔ sɛ ɔrebubu aba mu, na wɔbɔ no na ɔwu a, wɔnni ne mogya ho fɔ; </content>
        </verse>
        <verse num="3">
            <content>na sɛ owia pue ne so deɛ a, wɔbɛdi ne mogya ho so. Ananmu na ɔnsie; sɛ ɔnni biribi a, ne korɔno no nti wɔntɔn no. </content>
        </verse>
        <verse num="4">
            <content>Sɛ wɔhunu akorɔnneɛ wɔ ne nsam, sɛ nantwie oo, afunumu oo, odwan oo, na ɔyɛ anikan a, owifoɔ no mmu mmɔ ho nsi ananmu.</content>
            <content> </content>
        </verse>
        <verse num="5">
            <content>Sɛ obi ma n’aboa di afuo anaa bobe turo bi mu adeɛ anaa ɔgyaa no ma no kɔdi obi afuo mu adeɛ a, ɔmfa ɔno ara n’afuo mu nnepa ne ne bobe turo mu nnepa bi na ɛnsi ananmu. </content>
        </verse>
        <verse num="6">
            <content>Sɛ ogya dɛre na ɛkɔsɔ nkasɛɛ mu, na ɛhye ayuo afiafi kuo anaa ayuo a ɛgyina hɔ anaa afuo a, hyɛ na deɛ ɔsɔɔ gya no nhyɛ ananmu.</content>
            <content> </content>
        </verse>
        <verse num="7">
            <content>Sɛ obi de sika anaa nnoɔma ma ne yɔnko asie na wɔwia wɔ onipa no fie na wɔhunu owifoɔ no a, owifoɔ no mmu mmɔ ho nhyɛ ananmu. </content>
        </verse>
        <verse num="8">
            <content> Sɛ wɔanhunu owifoɔ no a, wɔmfa efiewura no mmra Nyankopɔn anim mmɛhwɛ sɛ ɔmfaa ne nsa nkaa ne yɔnko no adeɛ no anaa. </content>
        </verse>
        <verse num="9">
            <content>Mmarato ho asɛm biara, nantwie deɛ oo, afunumu deɛ oo, odwan deɛ oo, atadeɛ deɛ oo, adeɛ a ayera biara a nnipa baanu bɛpere ho sɛ ɛyɛ wɔn dea no obi bɛka sɛ “ɛne no” deɛ oo, Nyankopɔn anim ara na wɔmfa wɔn baanu asɛm no mmra. Deɛ Onyankopɔn bɛbu no fɔ no, mmɔ ho mmienu nhyɛ ne yɔnko no ananmu. </content>
        </verse>
        <verse num="10">
            <content>Sɛ obi de afunumu, sɛ nantwie, sɛ odwan, sɛ aboa bi ma ne yɔnko asie, na aboa no wu anaa ɔpira anaasɛ wɔka no to wiram na obi anhunu a, </content>
        </verse>
        <verse num="11">
            <content>AWURADE ntam mmra wɔn baanu ntam, sɛ ɔmfaa ne nsa nkaa ne yɔnko aboa no. Na ɔdenadeɛ no mpene na ɔbaako no nsi no ananmu. </content>
        </verse>
        <verse num="12">
            <content>Na sɛ wia na ɔwiaa no ne nkyɛn a, ɔnsi ɔdenadeɛ no ananmu. </content>
        </verse>
        <verse num="13">
            <content> Sɛ teteɛ na aboa bi tetee no a, ɔmfa mmra mmɛdi adanseɛ. Na ɔnnsi deɛ wɔatete no no ananmu.</content>
            <content> </content>
        </verse>
        <verse num="14">
            <content>Sɛ obi kɔfɛm biribi ne yɔnko nkyɛn na aboa no pira anaasɛ ɔwu, na ɔdenadeɛ no ho nnim ho bi a, ɔnii ko no nhyɛ ananmu. </content>
        </verse>
        <verse num="15">
            <content>Sɛ ɔdenadeɛ no nim ho bi a, ɔnnsi ananmu; sɛ wɔbɔɔ no paa a, na ne paadie na ɛmaa no baeɛ.</content>
            <content> </content>
        </verse>
        <verse num="16">
            <content> </content>
            <content> Sɛ obi kɔdaadaa ababaa a wɔnnyee no awadeɛ ne no da a, ma no mma tiriadeɛ na ɔnware no. </content>
        </verse>
        <verse num="17">
            <content>Sɛ n’agya mpene sɛ ɔde no ma no a, ɔnkari sika mma, sɛdeɛ wɔma mmaa bunu tiriadeɛ no.</content>
            <content> </content>
        </verse>
        <verse num="18">
            <content> </content>
            <content> Mma ɔbaa ntafowayifoɔ nntena ase.</content>
            <content> </content>
        </verse>
        <verse num="19">
            <content> </content>
            <content> Obiara a ɔne aboa bɛda no, kum na wɔnku saa onipa no.</content>
            <content> </content>
        </verse>
        <verse num="20">
            <content> </content>
            <content> Deɛ ɔbɛbɔ afɔdeɛ ama onyame biara na ɛnyɛ AWURADE nko no, wɔnseɛ no korakora.</content>
            <content> </content>
        </verse>
        <verse num="21">
            <content> </content>
            <content> Na ɔhɔhoɔ deɛ, mmɔ no atirimuɔden, nso nhyɛ no so, ɛfiri sɛ mo nso moakɔyɛ ahɔhoɔ Misraim asase so pɛn. </content>
        </verse>
        <verse num="22">
            <content> Monnhyɛ ɔbaakunafoɔ anaa awisiaa biara so. </content>
        </verse>
        <verse num="23">
            <content>Sɛ wohyɛ wɔn so, na wɔsu frɛ me pɛ a, tie na mɛtie wɔn sufrɛ no, </content>
        </verse>
        <verse num="24">
            <content>na m’abufuo ano ayɛ den, na mede nkrantɛ maku mo, na mo yerenom adanedane akunafoɔ, na mo mma ayeyɛ nwisiaa.</content>
            <content> </content>
        </verse>
        <verse num="25">
            <content> </content>
            <content> Sɛ wofɛm me man mu mmɔborɔni bi a ɔne wo wɔ hɔ sika a, ɛnyɛ no sɛ ɔpempensifoɔ; monnnye no nsiho.</content>
            <content> </content>
        </verse>
        <verse num="26">
            <content> </content>
            <content> Sɛ wogye wo yɔnko ntoma awowa a, sane fa ma no ansa na owia akɔtɔ, </content>
        </verse>
        <verse num="27">
            <content>ɛfiri sɛ ɛno nko ara ne ne nkataho, ne honam ntoma. Ɛdeɛn na ɔmfa nna? Na sɛ ɔsu frɛ me a, mɛtie, ɛfiri sɛ mmɔborɔhunufoɔ ne me.</content>
            <content> </content>
        </verse>
        <verse num="28">
            <content> </content>
            <content> Nka abususɛm ntia Onyankopɔn, na wo man mu panin nso, nnome no.</content>
            <content> </content>
        </verse>
        <verse num="29">
            <content> </content>
            <content> Wo nnɔbaeɛ ne wo nnuaba mu nsuo a ɛdi kan no, ntwentwɛn sɛ wode bɛma. Wo mmabanin mu mmakan no, fa ma me. </content>
        </verse>
        <verse num="30">
            <content> Saa ara na yɛ w’anantwie ne wo nnwan; nnanson na ɔne ne na ntena, da a ɛtɔ so nwɔtwe no, fa no brɛ me. </content>
        </verse>
        <verse num="31">
            <content> Na monyɛ nnipa kronkron mma me, na monnni nam bi a wɔatete mu wɔ wiram; monto ntwene mma akraman.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Luka 19.8 </content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 21.6</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Gye 31.39</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Deut 22.28-29 </content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Lew 20.6, 27; Deut 18.10; 1 Sa 28.9 </content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Lew 18.23; Deut 27.21 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Deut 13.6-18; 17.2-7 </content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 23.9; Lew 19.33-34; Deut 10.18-19; 24.17-18; 27.19 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Yes 1.17</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Lew 25.36; Deut 23.19; 24.10 </content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Deut 24.12-13 </content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: Eks 21.6; Ɔsɛ 10.20; Aso 23.5 </content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Deut 18.4; Eks 13.2, 13 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Hes 44.30; Lew 22.27</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Lew 7.24; 11.40; 17.15; 22.8; Deut 14.21; Hes 44.31</content>
        </note>
    </chapter>
    <chapter num="23">
        <verse num="1">
            <content> </content>
            <content> Ntie atesɛm hunu. Ɛne ɔbɔnefoɔ nnni nsawɔsoɔ sɛ wobɛdi nkontompo adanseɛ. </content>
        </verse>
        <verse num="2">
            <content>Nni nnipa dodoɔ akyi nkɔyɛ bɔne, nanso nkasa asɛm bi mu nkom nkɔdi nnipa dodoɔ akyi nnane asɛm ani.</content>
            <content> </content>
        </verse>
        <verse num="3">
            <content> </content>
            <content> Na mmɔborɔni nso, nhwɛ n’anim wɔ n’asɛm mu. </content>
        </verse>
        <verse num="4">
            <content> Sɛ wokɔto wo tamfo nantwie anaa n’afunumu sɛ wafom kwan a, fa no sane brɛ no. </content>
        </verse>
        <verse num="5">
            <content>Sɛ wohunu deɛ ɔkyiri woɔ afunumu sɛ ɔhyɛ n’adesoa ase a, hwɛ yie na woannya no amma no, sane na wo ne no nsane no. </content>
        </verse>
        <verse num="6">
            <content> Nnane wo mmɔborɔni asɛm ani wɔ atemmuo mu. </content>
        </verse>
        <verse num="7">
            <content>Twe wo ho firi atorosɛm mu kɔ akyirikyiri. Na nkum deɛ ɔnyɛɛ bɔne biara ne ɔteneneeni, ɛfiri sɛ meremmu ɔbɔnefoɔ bem. </content>
        </verse>
        <verse num="8">
            <content> Nso nnye kɛtɛasehyɛdeɛ, na ɛfira aniwa, na ɛkyea ateneneefoɔ nsɛm. </content>
        </verse>
        <verse num="9">
            <content> Na nhyɛ ɔhɔhoɔ so, na mo ara monim ɔhɔhoɔ kra, ɛfiri sɛ mo nso moayɛ ahɔhoɔ Misraim asase so pɛn.</content>
            <content> </content>
        </verse>
        <verse num="10">
            <content> </content>
            <content> Mfeɛ nsia na dua w’asase so aduane, na boaboa nnɔbaeɛ no ano sie; </content>
        </verse>
        <verse num="11">
            <content>na deɛ ɛtɔ so nson no so deɛ, ma asase no nhome na ɛnna hɔ kwa, na wo man mu ahiafoɔ nni, na deɛ wɔbɛgya no, wiram mmoadoma mmɛdi. Saa ara na yɛ wo bobe turo ne wo ngodua turo.</content>
            <content> </content>
        </verse>
        <verse num="12">
            <content> </content>
            <content> Nnansia na fa yɛ w’adwuma, na ɛda a ɛtɔ so nson no, fa home; na wo nantwie ne w’afunumu nhome, na w’afenaa ba ne wo hɔhoɔ nya ahomegyeɛ.</content>
            <content> </content>
        </verse>
        <verse num="13">
            <content> </content>
            <content> Deɛ maka no nyinaa, monni so. Na anyame foforɔ din nso, mommmɔ, mommma wɔnnte wɔ mo anomu.</content>
            <content> </content>
        </verse>
        <verse num="14">
            <content> </content>
            <content> Mprɛnsa na hyɛ fa ma me afirinhyia mu. </content>
        </verse>
        <verse num="15">
            <content> Di apiti nnapa no: Nnanson na di apiti, sɛdeɛ mehyɛɛ woɔ no, bosome Abib mu berɛ a wɔahyɛ no, ɛfiri sɛ ɛno mu na wofirii Misraim baeɛ; nso obiara mmfa nsapan mmmɛpue m’anim. </content>
        </verse>
        <verse num="16">
            <content>Di otwa afahyɛ no, na fa w’adeɛ a woduaa no w’afuo mu no aba a ɛdi kan no brɛ me. Afei nso di anoboaboa afahyɛ no, afe awieeɛ a woaboaboa w’adwumadeɛ ano afiri mfuo mu no. </content>
        </verse>
        <verse num="17">
            <content>Wo mmarima nyinaa mmɛpue AWURADE Nyankopɔn anim mprɛnsa afirinhyia.</content>
            <content> </content>
        </verse>
        <verse num="18">
            <content> </content>
            <content> Mfa m’afɔdeɛ mogya mmɔ afɔdeɛ ngu mmɔreka so, na mma adeɛ nnkye m’afahyɛ mu sradeɛ so. </content>
        </verse>
        <verse num="19">
            <content> W’asase so aba a ɛdi kan no, fa bra AWURADE wo Nyankopɔn fie. Nnoa odwan ba wɔ ne na nufosuo mu.</content>
            <content> </content>
        </verse>
        <verse num="20">
            <content> </content>
            <content> Hwɛ, meresoma ɔbɔfoɔ adi w’anim akɔhwɛ wo ɛkwan mu, na ɔde wo akɔduru deɛ masiesie hɔ no. </content>
        </verse>
        <verse num="21">
            <content> Hwɛ yie wɔ n’anim, na tie ne nne; nnwene ntia no, na ɔremfa mo mmarato nkyɛ mo, ɛfiri sɛ me din wɔ ne mu. </content>
        </verse>
        <verse num="22">
            <content>Na sɛ ampa ara wotie ne nne na woyɛ deɛ meka nyinaa a, ɛnneɛ mɛyɛ w’atamfo tamfoɔ na mahiahia w’ahohiahiafoɔ ho. </content>
        </verse>
        <verse num="23">
            <content>Na me bɔfoɔ no bɛdi w’anim de wo akɔduru Amorifoɔ, Hetifoɔ, Perisifoɔ, Kanaanfoɔ, Hewifoɔ ne Yebusifoɔ no mu, na matu wɔn agu. </content>
        </verse>
        <verse num="24">
            <content> Nsɔre wɔn anyame na nsom wɔn, na nyɛ wɔn nneyɛɛ nso, na butuo na butu wɔn, na bubuo na bubu wɔn adum. </content>
        </verse>
        <verse num="25">
            <content> Na monsom AWURADE mo Nyankopɔn na wahyira w’aduane ne wo nsuo so, na mayi yadeɛ afiri wo mu. </content>
        </verse>
        <verse num="26">
            <content>Worenhunu deɛ ɔpɔn anaa obonini wɔ w’asase so; wo nna dodoɔ no mɛma no adu. </content>
        </verse>
        <verse num="27">
            <content>Mɛma me ho hu adi w’anim, na mama aman a wobɛduru wɔn soɔ nyinaa agyigya, na mama w’atamfo nyinaa adane wɔn akyi akyerɛ wo. </content>
        </verse>
        <verse num="28">
            <content> Na mɛsoma nkotokurodu adi w’anim na wɔapam Hewifoɔ, Kanaanfoɔ ne Hetifoɔ no wɔ w’anim. </content>
        </verse>
        <verse num="29">
            <content>Merempamo wɔn w’anim afe koro, na asase no annane amamfo, na wiram mmoadoma ammɛdɔɔso antia wo; </content>
        </verse>
        <verse num="30">
            <content>nkakrankakra na mɛpamo wɔn w’anim akɔsi sɛ wobɛdɔɔso na woagye asase no. </content>
        </verse>
        <verse num="31">
            <content> Na mɛtwa w’ahyeɛ afiri Mmɛwa Po ano akɔsi Filistifoɔ po ano, na afiri ɛserɛ so akɔsi asuo no ano; na mɛyi asase no sofoɔ mahyɛ mo nsa na woapamo wɔn afiri w’anim. </content>
        </verse>
        <verse num="32">
            <content> Ɛne wɔn ne wɔn anyame mmpam. </content>
        </verse>
        <verse num="33">
            <content> Mma wɔnntena w’asase so, na wɔamma woanyɛ me ho bɔne; na sɛ wosom wɔn anyame a, ampa ɛbɛyɛ wo fidie.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 20.16 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Lew 19.15 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Luka 6.27</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Deut 27.19</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Deut 16.19; 27.25</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 22.20</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Lew 25; Deut 15.1-11 </content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 20.8-11 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Yos 23.7 </content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Eks 34.18, 26; Lew 23; Deut 16 </content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 12.15</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 12.10 </content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Deut 26.1-11; Eks 22.29; Deut 14.21</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 14.19 </content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Yes 63.9-10</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Eks 20.5; Lew 18.3</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Eks 15.26</content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: Deut 1.44; 7.20; Yos 24.12</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Gye 15.18</content>
        </note>
        <note kind="CROSS_REFERENCES">
            <content kind="REF_VERSE_START">32</content>
            <content>: Eks 34.12; Deut 7.2</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Ate 2.3</content>
        </note>
    </chapter>
    <chapter num="24">
        <verse num="1">
            <content> </content>
            <content> Na Mose deɛ, ɔka kyerɛɛ no sɛ: Foro bra AWURADE nkyɛn, wo ne Aaron, Nadab ne Abihu ne Israel mpanimfoɔ mu aduɔson, na mommɛsɔre wɔ akyirikyiri. </content>
        </verse>
        <verse num="2">
            <content>Na Mose nko ntwe mpini AWURADE, na wɔn deɛ, wɔnntwe mmpini na ɔman no ne no mmforo mmma.</content>
            <content> </content>
        </verse>
        <verse num="3">
            <content> </content>
            <content> Na Mose ba bɛkaa AWURADE nsɛm no nyinaa ne atemmusɛm no nyinaa kyerɛɛ ɔman no. Na ɔman mu no nyinaa de nne koro gyee so sɛ: Nsɛm a AWURADE aka nyinaa, yɛbɛyɛ.</content>
            <content> </content>
        </verse>
        <verse num="4">
            <content> </content>
            <content> Na Mose twerɛɛ AWURADE nsɛm no nyinaa. Na ɔtuaa nhema sii afɔrebukyia bepɔ no ase, ne adum dummienu sɛ Israel mmusuakuo dummienu no ano teɛ. </content>
        </verse>
        <verse num="5">
            <content> Na ɔsomaa Israelfoɔ no mu mmeranteɛ, na wɔde anantwinini kɔbɔɔ ɔhyeɛ afɔdeɛ ne asomdwoeɛ afɔdeɛ maa AWURADE. </content>
        </verse>
        <verse num="6">
            <content>Na Mose de mogya no fa guguu nyaawa mu, na mogya no fa no nso ɔhwie guu afɔrebukyia no so. </content>
        </verse>
        <verse num="7">
            <content> Na ɔfaa apam nwoma no, na ɔkenkan guu ɔman no aso mu. Ɛnna wɔse: Deɛ AWURADE aka no nyinaa, yɛbɛyɛ na yɛbɛtie. </content>
        </verse>
        <verse num="8">
            <content> Na Mose faa mogya no petee ɔman no so, na ɔse: Hwɛ, apam a AWURADE ne mo apam wɔ nsɛm yi nyinaa soɔ no mogya nie.</content>
            <content> </content>
        </verse>
        <verse num="9">
            <content>Ɛnna Mose ne Aaron, Nadab ne Abihu ne Israel mpanimfoɔ mu aduɔson foro kɔeɛ. </content>
        </verse>
        <verse num="10">
            <content> Na wɔhunuu Israel Nyankopɔn no; na ne nan ase te sɛ adeɛ a wɔde hoaboɔ a emu teɛ ayɛ, na ne nahanaha te sɛ ɔsoro pa ara. </content>
        </verse>
        <verse num="11">
            <content> Na wantene ne nsa anka Israelfoɔ mu atitire no; na wɔhwɛɛ Onyankopɔn, na wɔdidii na wɔnomee.</content>
            <content> </content>
        </verse>
        <verse num="12">
            <content> </content>
            <content> Na AWURADE ka kyerɛɛ Mose sɛ: Foro bra me nkyɛn bepɔ no so bɛtena ha, na mɛma wo aboɔpono ne mmara ne ahyɛdeɛ a matwerɛ, na woakyerɛkyerɛ wɔn. </content>
        </verse>
        <verse num="13">
            <content>Na Mose sɔree, ɔne n’abɔfra Yosua, na Mose foro kɔɔ Nyankopɔn bepɔ no so.</content>
            <content> </content>
        </verse>
        <verse num="14">
            <content>Na ɔka kyerɛɛ mpanimfoɔ no sɛ: Mo deɛ, montena ha ntwɛn yɛn nkɔsi sɛ yɛbɛsane aba mo nkyɛn; na hwɛ, Aaron ne Hur ne mo na ɛwɔ hɔ; sɛ obi wɔ asɛm bi di a, momma no mmra wɔn nkyɛn.</content>
            <content> </content>
        </verse>
        <verse num="15">
            <content>Na Mose foro kɔɔ bepɔ no so, na mununkum bɛkataa bepɔ no so. </content>
        </verse>
        <verse num="16">
            <content> Na AWURADE animuonyam bɛtenaa Sinai bepɔ so, na mununkum no kataa so nnansia, na ɛda a ɛtɔ so nson no, ɔfiri mununkum no mu frɛɛ Mose. </content>
        </verse>
        <verse num="17">
            <content> Na wɔhwɛ AWURADE animuonyam no a, na ɛte sɛ ogya a ɛrehye adeɛ wɔ bepɔ no atifi wɔ Israelfoɔ no anim. </content>
        </verse>
        <verse num="18">
            <content> Na Mose kɔɔ mununkum no mu, na ɔforo kɔɔ bepɔ no so; na Mose dii bepɔ no so adaduanan awia ne anadwo.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Num 11.16 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 19.8 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Eks 34.27; 1 Ah 18.31 </content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 3.12</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 24.4</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Heb 9.19-22</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Hes 1.26</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 33.20-23</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 31.18 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 16.10</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Deut 4.24; 9.3; Heb 12.29</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 34.28</content>
        </note>
    </chapter>
    <chapter num="25">
        <verse num="1">
            <content>Na AWURADE kasa kyerɛɛ Mose sɛ: </content>
        </verse>
        <verse num="2">
            <content> Ka kyerɛ Israelfoɔ no na wɔmmɛma me mmasoɔ afɔrebɔdeɛ. Obiara a n’akoma pɛ no nkyɛn na monnye me mmasoɔ afɔrebɔdeɛ. </content>
        </verse>
        <verse num="3">
            <content>Na yei ne mmasoɔ afɔrebɔdeɛ a monnye no wɔn nkyɛn no: Sika, dwetɛ, kɔbere mfrafraeɛ, </content>
        </verse>
        <verse num="4">
            <content>bibire, asaawa a ɛbere dum, koogyan, asaawa fufuo, mmirekyie nwi, </content>
        </verse>
        <verse num="5">
            <content>adwennini nwoma a wɔahyɛ no kɔkɔɔ, sukraman nwoma ne okuo nnua; </content>
        </verse>
        <verse num="6">
            <content>kanea ho ngo, ɔsra ngo ne nnuhwam a wɔhyeɛ ho aduro, </content>
        </verse>
        <verse num="7">
            <content>apopobibire aboɔ ne aboɔ a wɔde bɛsisi asɔfotadeɛ no ne adaaboɔ no mu no. </content>
        </verse>
        <verse num="8">
            <content>Na ma wɔnyɛ tenabea kronkron mma me na mentena wɔn mu. </content>
        </verse>
        <verse num="9">
            <content> Sɛdeɛ me ara merebɛkyerɛ wo tenabea no tebea ne ɛho nnoɔma nyinaa tebea no, saa ara na monyɛ no.</content>
            <content> </content>
        </verse>
        <verse num="10">
            <content> </content>
            <content> Na wɔmfa okuo nyɛ adaka a ne tentene bɛyɛ basafa baako ne fa, na ne tɛtrɛtɛ bɛyɛ anammɔn mmienu ne fa, na ne korɔn bɛyɛ anammɔn mmienu ne fa. </content>
        </verse>
        <verse num="11">
            <content>Na fa sika amapa dura ho, emu ne ɛho nyinaa na dura, na yɛ sika hankra twa ho hyia. </content>
        </verse>
        <verse num="12">
            <content>Na gu sika nkaa nnan, na fa tuatua ne nan nnan no ho; nkaa mmienu nni fa ha, na nkaa mmienu nni fa ha. </content>
        </verse>
        <verse num="13">
            <content>Na fa okuo sene mpoma, na fa sika dura ho. </content>
        </verse>
        <verse num="14">
            <content>Na fa poma no wurawura nkaa no mu wɔ adaka no nkyɛn mu, na wɔmfa nsoa adaka no. </content>
        </verse>
        <verse num="15">
            <content>Mpoma no nwurawura adaka no ho nkaa no mu; wɔnnyiyi mmfiri mu. </content>
        </verse>
        <verse num="16">
            <content> Na fa Adanseɛ a mede bɛma woɔ no hyɛ adaka no mu.</content>
            <content> </content>
        </verse>
        <verse num="17">
            <content> </content>
            <content> Na fa sika amapa yɛ mpata adwa, ne tentene bɛyɛ basafa baako ne fa, na ne tɛtrɛtɛ bɛyɛ anammɔn mmienu ne fa. </content>
        </verse>
        <verse num="18">
            <content>Na sika a waboro na fa yɛ Kerubim mmienu no, na fa sisi mpata adwa no tiri mmienu no so. </content>
        </verse>
        <verse num="19">
            <content>Na yɛ kerub baako wɔ etire ha ne kerub baako wɔ etire ha. Mpata adwa no mu na momma kerubim no nyi adie wɔ ne tiri mmienu so soɔ. </content>
        </verse>
        <verse num="20">
            <content>Na kerubim no ntrɛtrɛ wɔn ntaban mu ɔsoro mfa wɔn ntaban no nkata mpata adwa no so, na wɔn ani nkyerɛkyerɛ wɔn ho; mpata adwa no so na kerubim no ani nkyerɛkyerɛ. </content>
        </verse>
        <verse num="21">
            <content> Na fa mpata adwa no si adaka no so, na adaka no mu na fa Adanseɛ a mede bɛma woɔ no hyɛ. </content>
        </verse>
        <verse num="22">
            <content> Na ɛhɔ na me ne wo bɛhyia, na mafiri mpata adwa no so wɔ kerubim mmienu a wɔwɔ Adanseɛ adaka no soɔ no ntam maka wo nnoɔma a mɛhyɛ wo sɛ fa kyerɛ Israelfoɔ no nyinaa.</content>
            <content> </content>
        </verse>
        <verse num="23">
            <content> </content>
            <content> Na fa okuo yɛ ɛpono, ne tentene basafa baako, na ne tɛtrɛtɛ anammɔn baako ne fa, na ne korɔn bɛyɛ anammɔn mmienu ne fa. </content>
        </verse>
        <verse num="24">
            <content>Na fa sika amapa dura ho, na fa sika hankra twa ho hyia. </content>
        </verse>
        <verse num="25">
            <content>Na yɛ ɛho mfemfamho a ne trɛ te sɛ nsam hyia, na fa sika hankra twa mfemfamho no ho hyia. </content>
        </verse>
        <verse num="26">
            <content>Na yɛ sika nkaa nnan, na fa nkaa no sisi ntweaso nnan a ɛwowɔ ne nan ho no so. </content>
        </verse>
        <verse num="27">
            <content>Mfemfamho no ase pa ara na nkaa no nnie, na ɛnyɛ deɛ wɔde mpoma bɛwurawura mu de asoa ɛpono no. </content>
        </verse>
        <verse num="28">
            <content>Na fa okuo sene mpoma no, na fa sika duradura ho, na wɔde asoa ɛpono no. </content>
        </verse>
        <verse num="29">
            <content>Na yɛ ɛso nyowa ne nyowaa ne nkoraa ne nkuruwa a wɔde bɛhwie; sika amapa na fa yɛ. </content>
        </verse>
        <verse num="30">
            <content> Na fa kyerɛ paanoo sisi ɛpono no so wɔ m’anim daa.</content>
            <content> </content>
        </verse>
        <verse num="31">
            <content> </content>
            <content> Na fa sika amapa a waboro yɛ kaneadua; ne nan ne ne dua; ɛho nhwiren nkuramu, ne kukuduuduu ne ne nhwiren no mfiri ɛno ara mu. </content>
        </verse>
        <verse num="32">
            <content>Na nsa nsia ntuatua ho, kaneadua no nsa mmiɛnsa ntuatua fa ha, na kaneadua no nsa mmiɛnsa nso ntuatua fa ha. </content>
        </verse>
        <verse num="33">
            <content>Nhwiren nkuramu mmiɛnsa a ɛte sɛ sorɔno deɛ wɔ nsa baako ho, ne kukuduuduu ne ne nhwiren, na nhwiren nkuramu mmiɛnsa a ɛte sɛ sorɔno deɛ wɔ nsa baako ho, ne kukuduuduu ne ne nhwiren. Saa ara na yɛ wɔ nsa nsia a ɛtuatua kaneadua no ho no ho. </content>
        </verse>
        <verse num="34">
            <content>Na kaneadua no ho nhwiren nkuramu a ɛte sɛ sorɔno deɛ nnan, ne kukuduuduu ne ne nhwiren. </content>
        </verse>
        <verse num="35">
            <content>Na kukuduuduu nsisi nsa mmienu mmienu a ɛtuatua ho no ase, wɔ nsa nsia a ɛtuatua kaneadua no mu no ase. </content>
        </verse>
        <verse num="36">
            <content>Ɛho kukuduuduu ne ɛho nsa no mfiri mu ara; ne nyinaa na wɔmfa sika amapa a waboro nyɛ no baako. </content>
        </verse>
        <verse num="37">
            <content>Na yɛ ɛso nkanea nson, na wɔmfa ne nkanea no nsisi so, na ɛnnɛre wɔ anim nkyerɛ fa hɔ. </content>
        </verse>
        <verse num="38">
            <content>Na ɛho daawa ne ɛho nso nkuruwa nyɛ sika amapa. </content>
        </verse>
        <verse num="39">
            <content>Sika amapa dwetikɛseɛ baako na wɔmfa nyɛ, ne ɛho nnoɔma yi nyinaa. </content>
        </verse>
        <verse num="40">
            <content> Na hwɛ na yɛ no sɛdeɛ ne nsususoɔ a wɔde akyerɛ wo bepɔ no soɔ no teɛ no.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 35.5, 22</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 25.40</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Eks 37.1-9 </content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 25.21</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Heb 4.16 </content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 34.29; 1 Ah 8.9; Heb 9.4</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Num 7.89</content>
        </note>
        <note kind="CROSS_REFERENCES">
            <content kind="REF_VERSE_START">23</content>
            <content>: Eks 37.10-16 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Lew 24.5-6</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 37.17-24 </content>
        </note>
        <note kind="CROSS_REFERENCES">
            <content kind="REF_VERSE_START">40</content>
            <content>: Eks 26.30; Aso 7.44; Heb 8.5</content>
        </note>
    </chapter>
    <chapter num="26">
        <verse num="1">
            <content> </content>
            <content> Na tenabea no, yɛ no ntoma du a ɛyɛ asaawa fitaa a wɔafira ne bibire, ne asaawa a ɛbere dum ne koogyan yɛ ntomanwono mu adwini.</content>
            <content> </content>
        </verse>
        <verse num="2">
            <content>Ntoma no baako tentene nyɛ basafa dunan, na ntoma no baako tɛtrɛtɛ nyɛ basafa mmienu. Ntoma no nyinaa nsusuiɛ nyɛ baako. </content>
        </verse>
        <verse num="3">
            <content>Wɔmfa ntoma no nnum ntoatoa so, baako ntoa baako so; na ntoma nnum nso ntoatoa so, baako ntoa baako so. </content>
        </verse>
        <verse num="4">
            <content>Na fa bibire bobɔ ntoma baako mmuano so kantankoraa wɔ ano wɔ ntoaeɛ no so. Saa ara na yɛ wɔ ntoma a ɛdi akyire no mmuano so ntoaeɛ a ɛtɔ so mmienu no soɔ. </content>
        </verse>
        <verse num="5">
            <content>Nkantankoraa aduonum na bobɔ wɔ ntoma baako ano, na nkantankoraa aduonum nso na bobɔ wɔ ntoma a ɛwɔ ntoaeɛ a ɛtɔ so mmienu no soɔ no ano; nkantankoraa no nni mmɔanim. </content>
        </verse>
        <verse num="6">
            <content>Na yɛ sika nkɔtɔkorɔ aduonum, na fa nkɔtɔkorɔ no yɛ ma ntoma no baako ntoa baako so, na tenabea no nyɛ baako.</content>
            <content> </content>
        </verse>
        <verse num="7">
            <content>Na fa mmirekyie nwi yɛ ntoma, na fa yɛ tenabea no so ntomadan. Yɛ no ntoma dubaako. </content>
        </verse>
        <verse num="8">
            <content>Ntoma no baako tentene nyɛ basafa dunum, na ntoma no baako tɛtrɛtɛ nyɛ basafa mmienu; ntoma dubaako no nsusuiɛ nyɛ baako. </content>
        </verse>
        <verse num="9">
            <content>Na fa ntoma no mu nnum toatoa so yɛ no baako, na fa nsia nso toatoa so yɛ no baako, na buka ntoma a ɛtɔ so nsia no ma no nkata ntomadan no so wɔ anim. </content>
        </verse>
        <verse num="10">
            <content>Na bobɔ nkantankoraa aduonum wɔ ntoma baako a ɛdi akyire no mmuano so wɔ ntoaeɛ no so, ne nkantankoraa aduonum nso wɔ ntoaeɛ a ɛtɔ so mmienu no ntoma no mmuano so. </content>
        </verse>
        <verse num="11">
            <content>Na yɛ kɔbere mfrafraeɛ nkɔtɔkorɔ aduonum, na fa nkɔtɔkorɔ no sosɔ nkantankoraa no mu, na ma ntomadan no ntoa nyɛ baako. </content>
        </verse>
        <verse num="12">
            <content>Na ntomadan no ntoma nkaeɛ a ɛboro soɔ no, ntoma fa no a aka no, nsensɛne tenabea no akyi. </content>
        </verse>
        <verse num="13">
            <content>Na ntomadan no ntoma no tentene no mu anammɔn baako ne fa a ɛboro so wɔ nkyɛn ha ne anammɔn baako ne fa a ɛboro so wɔ nkyɛn ha no nsensɛne tenabea no nkyɛn mu wɔ ha ne ha nkata so.</content>
            <content> </content>
        </verse>
        <verse num="14">
            <content>Na fa adwennini nwoma a wɔahyɛ no kɔkɔɔ yɛ ntomadan no nkatasoɔ, na fa sukraman nwoma yɛ ɛno so nkatasoɔ.</content>
            <content> </content>
        </verse>
        <verse num="15">
            <content> </content>
            <content> Na fa okuo yɛ tenabea no ntaaboɔ a ɛsisi hɔ. </content>
        </verse>
        <verse num="16">
            <content>Taaboɔ baako tentene nyɛ basafa nnum, na taaboɔ biara tɛtrɛtɛ nyɛ bɛyɛ anammɔn mmienu ne fa. </content>
        </verse>
        <verse num="17">
            <content>Nan mmienu ntuatua taaboɔ baako ase, na biribi nsosɔ nan baako ne baako mu; saa na yɛ tenabea no ntaaboɔ no nyinaa ho. </content>
        </verse>
        <verse num="18">
            <content>Sei na yɛ tenabea no ntaaboɔ no: Ntaaboɔ aduonu nni anafoɔ fam nkyerɛ nifa. </content>
        </verse>
        <verse num="19">
            <content>Na yɛ ntaaboɔ aduonu no ase dwetɛ nnyinasoɔ aduanan, nnyinasoɔ mmienu mmienu nhyehyɛ ntaaboɔ no mmaako mmaako ase mma ne nan mmienu mmienu no. </content>
        </verse>
        <verse num="20">
            <content>Na tenabea no nkyɛn baako a ɛdi atifi fam no, ntaaboɔ aduonu na ɛnni hɔ, </content>
        </verse>
        <verse num="21">
            <content>ne ne dwetɛ nnyinasoɔ aduanan, ntaaboɔ no mmaako mmaako ase nnyinasoɔ mmienu mmienu. </content>
        </verse>
        <verse num="22">
            <content>Na tenabea no akyiri fam a ɛkyerɛ atɔeɛ no, fa ntaaboɔ nsia yɛ hɔ. </content>
        </verse>
        <verse num="23">
            <content>Na yɛ tenabea no akyiri ntweaso mmienu no so ntaaboɔ mmienu. </content>
        </verse>
        <verse num="24">
            <content>Na ɛmpam ho mfiri fam nkɔ, nanso ɛnyɛ mu nkɔduru ne hini so wɔ deɛ kaa a ɛdi kan no tua hɔ. Saa ara na ne mmienu nyinaa nyɛ, na ɛnni ntweaso mmienu no soɔ. </content>
        </verse>
        <verse num="25">
            <content>Na ɛnyɛ ntaaboɔ nwɔtwe ne ne dwetɛ nnyinasoɔ dunsia, taaboɔ baako ase nnyinasoɔ mmienu, ne taaboɔ baako no ase nnyinasoɔ mmienu.</content>
            <content> </content>
        </verse>
        <verse num="26">
            <content> </content>
            <content> Na fa okuo yɛ mmeamu; enum nyɛ tenabea no nkyɛn baako ntaaboɔ no deɛ, </content>
        </verse>
        <verse num="27">
            <content>na mmeamu nnum no nso nyɛ tenabea no nkyɛn baako no ntaaboɔ no deɛ, na mmeamu nnum nso nyɛ tenabea no akyi wɔ atɔeɛ fam ntaaboɔ no deɛ. </content>
        </verse>
        <verse num="28">
            <content>Na mfimfini mmeamu a ɛfa ntaaboɔ no mfimfini no ntwam mfiri tire nkɔduru tire. </content>
        </verse>
        <verse num="29">
            <content>Na ntaaboɔ no, fa sika duradura ho, na fa sika yɛ ɛho nkaa no ma no nyɛ mmeamu no hyehyɛbea, na fa sika duradura mmeamu no ho nso. </content>
        </verse>
        <verse num="30">
            <content> Na si tenabea no sɛdeɛ ne nsususoɔ a wɔayi akyerɛ wo bepɔ no soɔ no teɛ no.</content>
            <content> </content>
        </verse>
        <verse num="31">
            <content> </content>
            <content> Na fa bibire ne asaawa a ɛbere dum ne koogyan ne asaawa fitaa a wɔafira yɛ ntwamutam. Ntomanwono mu adwini a kerubim wɔ mu na wɔnyɛ no. </content>
            <content> </content>
        </verse>
        <verse num="32">
            <content>Na fa sɛne okuo adum nnan a wɔaduradura ho sika ho; ne nkɔtɔkorɔ nyɛ sika, na ɛnsisi dwetɛ nnyinasoɔ nnan so. </content>
        </verse>
        <verse num="33">
            <content> Na fa ntwamutam no sɛne nkoamu no ase, na fa Adanseɛ adaka no bɛsi ntwamutam no akyi, na ntwamutam no ntwa kronkronbea ne kronkron mu kronkronbea no mu mma mo. </content>
        </verse>
        <verse num="34">
            <content> Na fa mpata adwa no si Adanseɛ adaka no so wɔ kronkron mu kronkronbea hɔ. </content>
        </verse>
        <verse num="35">
            <content> Na fa ɛpono no si ntwamutam no anim, na kaneadua no nni ɛpono no ntentensoɔ wɔ tenabea no nkyɛn mu anafoɔ fam, na fa ɛpono no si nkyɛn mu atifi fam. </content>
        </verse>
        <verse num="36">
            <content>Na fa bibire ne asaawa a ɛbere dum ne koogyan ne asaawa fitaa a wɔafira nwono nkyeremu fa yɛ ntomadan no ano nkataano. </content>
        </verse>
        <verse num="37">
            <content>Na fa okuo adum nnum yɛ nkataano no, na fa sika duradura ho, na ne nkɔtɔkorɔ nyɛ sika, na fa kɔbere mfrafraeɛ nnyinasoɔ nnum gu aseɛ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 36.8-19 </content>
        </note>
        <note kind="CROSS_REFERENCES">
            <content kind="REF_VERSE_START">15</content>
            <content>: Eks 36.20-30 </content>
        </note>
        <note kind="CROSS_REFERENCES">
            <content kind="REF_VERSE_START">26</content>
            <content>: Eks 36.31-34 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 25.9</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 36.35-38 </content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Mat 27.51</content>
        </note>
        <note kind="CROSS_REFERENCES">
            <content kind="REF_VERSE_START">33</content>
            <content>: Eks 26.6, 11; Heb 9.3-12</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: Eks 25.21</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 40.22</content>
        </note>
    </chapter>
    <chapter num="27">
        <verse num="1">
            <content> </content>
            <content> Na fa okuo yɛ afɔrebukyia no: Ne tentene basafa mmienu ne fa ne ne tɛtrɛtɛ basafa mmienu ne fa; afɔrebukyia no nyɛ ahinanan, na ne sorokorɔ nso nyɛ basafa baako ne fa. </content>
        </verse>
        <verse num="2">
            <content>Na yɛ ne mmɛn sisi ne ntwea nnan so. Emu ara na ne mmɛn no mfire, na fa kɔbere mfrafraeɛ dura ho. </content>
        </verse>
        <verse num="3">
            <content>Na yɛ ɛho nsenawa a wɔde ne nso bɛgu mu ne ne sofi ne ne nkoraa ne ne wɔeɛ ne ne nsramma kukuwa, ɛho nnoɔma nyinaa, kɔbere mfrafraeɛ na fa yɛ. </content>
        </verse>
        <verse num="4">
            <content>Na fa kɔbere mfrafraeɛ nwono ntentan wɔ ho, sɛdeɛ wɔnwono atena, na yɛ atena no so kɔbere mfrafraeɛ nkaa nnan wɔ ne ntwea nnan no so. </content>
        </verse>
        <verse num="5">
            <content>Na fa si afɔrebukyia no bamma ho wɔ aseɛ, na atena no nnuru afɔrebukyia no mfimfini. </content>
        </verse>
        <verse num="6">
            <content>Na sensene afɔrebukyia no ho mpoma, okuo mpoma, na fa kɔbere mfrafraeɛ duradura ho. </content>
        </verse>
        <verse num="7">
            <content>Na wɔmfa mpoma no nwurawura nkaa no mu, na mpoma no nhyehyɛ afɔrebukyia no nkyɛn nkyɛn, na wɔde asoa. </content>
        </verse>
        <verse num="8">
            <content> Fa ntaaboɔ yɛ, na emu nna kwan. Sɛdeɛ wɔakyerɛ wo bepɔ no soɔ no, saa ara na wɔnyɛ no.</content>
            <content> </content>
        </verse>
        <verse num="9">
            <content> </content>
            <content> Na yɛ tenabea no adihɔ: Na adihɔ ntwamutam a wɔde asaawa fitaa a wɔafira anwono a ne tentene yɛ basafa aduonum nni hɔ wɔ fa baako wɔ anafoɔ fam a ɛkyerɛ nifa, </content>
        </verse>
        <verse num="10">
            <content>ne n’adum aduonu ne ne nnyinasoɔ aduonu a wɔde kɔbere mfrafraeɛ ayɛ; na adum no mprɛngo ne ne mmeamu nyɛ dwetɛ. </content>
        </verse>
        <verse num="11">
            <content>Saa ara nso na atifi fam tentene mu no, ntwamutam a ne tentene basafa aduonum ne n’adum aduonu ne ne kɔbere mfrafraeɛ nnyinasoɔ aduonu nnie; na adum no mprɛngo ne mmeamu no nyɛ dwetɛ. </content>
        </verse>
        <verse num="12">
            <content>Na adihɔ no tɛtrɛtɛ a ɛkyerɛ atɔeɛ fam no, ntwamutam basafa aduonu nnum nni hɔ; n’adum du ne ne nnyinasoɔ du. </content>
        </verse>
        <verse num="13">
            <content>Na adihɔ no tɛtrɛtɛ a ɛdi anim fam a ɛkyerɛ apueeɛ nyɛ basafa aduonu nnum. </content>
        </verse>
        <verse num="14">
            <content>Nkyɛn ha ntwamutam no nyɛ basafa nson ne fa n’adum mmiɛnsa ne ne nnyinasoɔ mmiɛnsa. </content>
        </verse>
        <verse num="15">
            <content>Na nkyɛn ha nso ntwamutam no nyɛ basafa nson ne fa, n’adum mmiɛnsa ne ne nnyinasoɔ mmiɛnsa. </content>
        </verse>
        <verse num="16">
            <content>Na adihɔ no ano pono no nkataano nyɛ basafa du; wɔmfa bibire ne asaawa a ɛbere dum ne koogyan ne asaawa fitaa a wɔafira a ɛyɛ nkyeremu; na n’adum nnan ne ne nnyinasoɔ nnan. </content>
        </verse>
        <verse num="17">
            <content>Adum no a ɛtwa adihɔ no ho hyia nyinaa mmeabeaeɛ a ɛbeabea ho nyɛ dwetɛ, na ne nkɔtɔkorɔ nso nyɛ dwetɛ, na ne nnyinasoɔ ayɛ kɔbere mfrafraeɛ.</content>
            <content> </content>
        </verse>
        <verse num="18">
            <content>Adihɔ no tentene nyɛ basafa aduonum, na ne tɛtrɛtɛ nso nyɛ basafa aduonu nnum, na ne korɔn nso basafa mmienu ne fa; ntwamutam no nyɛ nwera a wɔafira n’asaawa, na ne nnyinasoɔ nyɛ kɔbere mfrafraeɛ. </content>
        </verse>
        <verse num="19">
            <content>Tenabea no ho som nyinaa mu adwinneɛ, ne ne mpɛɛwa nyinaa ne adihɔ no ho mpɛɛwa nyinaa nyɛ kɔbere mfrafraeɛ.</content>
            <content> </content>
        </verse>
        <verse num="20">
            <content> </content>
            <content> Na wo nso, hyɛ Israelfoɔ no na wɔmmrɛ wo ngodua aba a wɔasie anya mu ngo korɔgyenn, na wɔmfa nsɔ kanea no, na nkanea no nsisi so daa. </content>
        </verse>
        <verse num="21">
            <content>Na Aaron ne ne mma nhwɛ so, ahyiaeɛ ntomadan no mu, ntwamutam a ɛkata Adanseɛ no anim no akyi, mfiri anwummerɛ nkɔsi anɔpa, AWURADE anim. Ɛnyɛ daa ahyɛdeɛ a Israelfoɔ nni so wɔ wɔn awoɔ ntoatoasoɔ nyinaa mu.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 38.1-7 </content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 26.30</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 38.9-20 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Lew 24.2 </content>
        </note>
    </chapter>
    <chapter num="28">
        <verse num="1">
            <content> </content>
            <content> Afei, ma wo nua Aaron ne ne mmabanin mfiri Israelfoɔ mu mmra wo nkyɛn, na wɔnyɛ me asɔfoɔ: Aaron ne ne mma Nadab, Abihu, Eleasa ne Itamar.</content>
            <content> </content>
        </verse>
        <verse num="2">
            <content>Na pam kronkronyɛ ntadeɛ ma wo nua Aaron, animuonyam ne fɛ so. </content>
        </verse>
        <verse num="3">
            <content> Na ka kyerɛ wɔn a wɔwɔ nyansa akoma a mede nyansa honhom mahyɛ wɔn mu amaama no nyinaa na wɔmpam Aaron ntadeɛ no, na wɔmfa nyɛ no kronkron na ɔnni me sɔfoɔ.</content>
            <content> </content>
        </verse>
        <verse num="4">
            <content> </content>
            <content> Na ntadeɛ a wɔmpam nie: Adaaboɔ ne asɔfotadeɛ ne batakari ne atadeɛ yuu a wɔanwono no damedame ne abotire ne abɔsoɔ; na wɔmpam kronkronyɛ ntadeɛ mma wo nua Aaron ne ne mmabanin, na wɔnhyɛ nni me sɔfoɔ. </content>
        </verse>
        <verse num="5">
            <content>Na wɔmfa sika ne bibire ne asaawa a ɛbere dum ne koogyan ne asaawa fitaa nyɛ.</content>
            <content> </content>
        </verse>
        <verse num="6">
            <content>Na wɔmfa ntomanwono mu anyansadwuma so mfa sika ne bibire ne asaawa a ɛbere dum ne koogyan ne asaawa fitaa a wɔafira nyɛ asɔfotadeɛ no. </content>
        </verse>
        <verse num="7">
            <content>Ɛnnya mmatire mmienu a ɛtoa ano ano, na wɔmfa ntoa. </content>
        </verse>
        <verse num="8">
            <content>Na asɔfotadeɛ fɛfɛ no nkyekyeremu mfiri mu ara, sɛdeɛ ne yɛbea no teɛ, sika ne bibire ne asaawa a ɛbere dum ne koogyan ne asaawa fitaa a wɔafira. </content>
        </verse>
        <verse num="9">
            <content>Na fa apopobibireboɔ mmienu, na kurukyire Israel mma no din wɔ so. </content>
        </verse>
        <verse num="10">
            <content>Wɔn din no nsia nkɔ ɔboɔ baako so, na wɔn din nsia a aka no nso nkɔ ɔboɔ baako so, sɛdeɛ wɔn awoɔ ntoatoasoɔ teɛ. </content>
        </verse>
        <verse num="11">
            <content>Abodwumfoɔ adwuma, nsɔanodeɛ nkurukyireeɛ na fa kurukyire aboɔ mmienu no soɔ, sɛdeɛ Israel mma no din teɛ; na fa sika mfefaano twa ho hyia. </content>
        </verse>
        <verse num="12">
            <content>Na fa aboɔ mmienu sisi asɔfotadeɛ no mmatiri so, na ɛnyɛ nkaeɛ aboɔ mma Israelfoɔ no, na Aaron nsoa wɔn din ne mmatiri mmienu so nkɔ AWURADE anim mfa nyɛ nkaeɛ. </content>
        </verse>
        <verse num="13">
            <content>Na yɛ sika mfefaano </content>
        </verse>
        <verse num="14">
            <content>ne sika ntweaban mmienu; wɔ no mmɛsa yɛ no sɛ nhoma, na fa ntweaban a wɔawɔ no mmɛsa no hyehyɛ mfefaano no so.</content>
            <content> </content>
        </verse>
        <verse num="15">
            <content>Na yɛ atemmuo adaaboɔ, ntomanwono mu anyansadwuma, yɛ no sɛdeɛ asɔfotadeɛ no yɛbea teɛ: Sika, bibire ne asaawa a ɛbere dum ne koogyan ne asaawa fitaa a wɔafira na fa yɛ. </content>
        </verse>
        <verse num="16">
            <content>Ɛnyɛ ahinanan, na wɔmmuka nto so; ne tentene nyɛ saama, na ne trɛ nyɛ saama. </content>
        </verse>
        <verse num="17">
            <content>Na fa aboɔ sisi mu, aboɔ kyerɛpɛn nnan. Kyerɛpɛn a ɛdi kan nyɛ bogyanamboɔ, akrateboɔ ne ahahammonoboɔ; </content>
        </verse>
        <verse num="18">
            <content>na kyerɛpɛn a ɛtɔ so mmienu no nyɛ nsramaboɔ, hoaboɔ ne bɔwerɛboɔ; </content>
        </verse>
        <verse num="19">
            <content>na kyerɛpɛn a ɛtɔ so mmiɛnsa no nyɛ akutuhonoboɔ, mfrafraeɛboɔ ne beredumboɔ; </content>
        </verse>
        <verse num="20">
            <content>na kyerɛpɛn a ɛtɔ so nnan no nyɛ sikabereɛboɔ, apopobibireboɔ ne ahwehwɛboɔ; ne nsisimu no, sika mfefaano ntwa ho nhyia. </content>
        </verse>
        <verse num="21">
            <content>Na aboɔ no ano nyɛ sɛ Israel mma no din ano teɛ, dummienu, sɛ wɔn din no teɛ; ɛnyɛ nsɔanodeɛ nkurukyireeɛ, sɛdeɛ din no teɛ mmaako mmaako, sɛ mmusuakuo dummienu no teɛ. </content>
        </verse>
        <verse num="22">
            <content>Na fa sika amapa yɛ adaaboɔ no so ntweaban a wɔawɔ no mmɛsa sɛ nhoma. </content>
        </verse>
        <verse num="23">
            <content>Na yɛ adaaboɔ no so sika nkaa mmienu, na fa nkaa mmienu no hyehyɛ adaaboɔ no ntwea mmienu so. </content>
        </verse>
        <verse num="24">
            <content>Na fa sika mmɛsa mmienu no toatoa adaaboɔ no ntwea so nkaa no mu. </content>
        </verse>
        <verse num="25">
            <content>Na mmɛsa mmienu no ano mmienu a aka no, fa toatoa mfefaano mmienu no mu, na fa hyehyɛ asɔfotadeɛ no mmatiri mmienu no so anim fam. </content>
        </verse>
        <verse num="26">
            <content>Na yɛ sika nkaa mmienu fa hyehyɛ adaaboɔ no ntwea mmienu no so, ano a ɛwɔ emu fam kyerɛ asɔfotadeɛ no. </content>
        </verse>
        <verse num="27">
            <content>Na yɛ sika nkaa mmienu bio fa hyehyɛ asɔfotadeɛ no afaafa mmienu no so anim fam wɔ aseɛ a ɛbɛn ne ntoaeɛ no, asɔfotadeɛ no nkyekyeremu no so. </content>
        </verse>
        <verse num="28">
            <content>Na wɔmfa bibire nhoma nkyekyere adaaboɔ no nkaa no nsosɔ asɔfotadeɛ no nkaa no mu, na ɛmfam asɔfotadeɛ no nkyekyeremu no atifi, na adaaboɔ no ansane amfiri asɔfotadeɛ no so. </content>
        </verse>
        <verse num="29">
            <content>Na Aaron nsoa Israel mma din atemmuo adaaboɔ no mu n’akoma so, mfa nkɔ kronkronbea hɔ, na ɛnyɛ AWURADE anim nkaeɛ daa.</content>
            <content> </content>
        </verse>
        <verse num="30">
            <content> </content>
            <content> Na fa Urim ne Tumim</content>
            <note_ref>1</note_ref>
            <content> no hyɛ atemmuo adaaboɔ no mu, na sɛ Aaron rekɔ AWURADE anim a, ɛnna ne koko so, na Aaron nsoa Israelfoɔ no atemmuo n’akoma so, AWURADE anim daa.</content>
            <content> </content>
        </verse>
        <verse num="31">
            <content> </content>
            <content> Na fa birisi nko ara yɛ asɔfotadeɛ no ase batakari. </content>
        </verse>
        <verse num="32">
            <content>Na tokuro nna mfimfini wɔ n’atifi, na wɔmfa ntomaban a wɔanwono mmare tokuro no ano nhyia te sɛ adaaboɔ mu tokuro, na ansuane. </content>
        </verse>
        <verse num="33">
            <content>Na mmuano no so no, wɔmfa bibire ne asaawa a ɛbere dum ne koogyan nyɛ atoaa aba nsɛsoɔ ntwa ho nhyia, na sika nnɔnnɔmma nsensɛne ntam ntam nhyia. </content>
        </verse>
        <verse num="34">
            <content>Sika adɔmma ne atoaa aba, ntwa batakari no mmuano ho nhyia.</content>
            <content> </content>
        </verse>
        <verse num="35">
            <content> Na Aaron nhyɛ nsom, na sɛ ɔhyɛne kronkronbea hɔ AWURADE anim na ɔfiri adi a, wɔate ne nnyegyeeɛ, na wanwu.</content>
            <content> </content>
        </verse>
        <verse num="36">
            <content> </content>
            <content> Na boro sika amapa traatraa, na kurukyire so sɛ nsɔanodeɛ nkurukyireeɛ sɛ: Kronkron ma AWURADE. </content>
        </verse>
        <verse num="37">
            <content>Na fa fam bibire homa so, na ntena abotire no so; abotire no anim na ɛmfam. </content>
        </verse>
        <verse num="38">
            <content>Na ɛmfam Aaron moma so, na Aaron nsoa mmusuo biara a aba akronkronneɛ a Israelfoɔ yɛ no kronkron, wɔn ayɛyɛdeɛ kronkron nyinaa mu no; na ntena ne moma so daa, na AWURADE ani asɔ wɔn.</content>
            <content> </content>
        </verse>
        <verse num="39">
            <content> </content>
            <content> Na nwono nwera damedame atadeɛ yuu no, na yɛ nwera abotitene, na yɛ ntomanwono mu adwini abɔsoɔ.</content>
            <content> </content>
        </verse>
        <verse num="40">
            <content>Na Aaron mma no nso, yɛ ntadeɛ ne aboomu ma wɔn, na yɛ abotire bi ma wɔn, na wɔn anim nyɛ nyam na wɔn ho nyɛ fɛ. </content>
        </verse>
        <verse num="41">
            <content> Na fa hyehyɛ wo nua Aaron ne ne mma a wɔka ne ho no, na sra wɔn ngo, na hyɛ wɔn asɔfoɔ na dwira wɔn, na wɔnni me sɔfoɔ. </content>
        </verse>
        <verse num="42">
            <content>Na yɛ nwera twakoto ma wɔn, na ɛnkata wɔn adagya so mfiri asene nkɔsi nsrɛkyire. </content>
        </verse>
        <verse num="43">
            <content>Na Aaron ne ne mma no, sɛ wɔreba ahyiaeɛ ntomadan no mu anaasɛ wɔrebɛn afɔrebukyia no abɛsom kronkronbea hɔ a, wɔnhyehyɛ, na wɔammɔ mmusuo na wɔanwu; ɛnyɛ daa atorɔmudeɛ mma no ne n’asefoɔ a wɔbɛdi n’akyire no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: 1 Be 23.13; Eks 6.23 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 31.3</content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Eks 39.1-21 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Lew 8.8; Num 27.21; Deut 33.8 </content>
        </note>
        <note num="1">
            <content kind="REF_VERSE_START">30</content>
            <content> </content>
            <content kind="STRONG_EM">URIM NE TUMIM: </content>
            <content>Nnoɔma mmienu bi a na ɔsɔfoɔ fa so de hwehwɛ Onyankopɔn pɛ; nso yɛntumi nhunu ɔkwan a na wɔfa so de yɛ adwuma. Asekyerɛ ne: </content>
            <content kind="EM">Hann ne pɛyɛ.</content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 39.22-26 </content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 30.21; Lew 16.2, 13</content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: Eks 39.30-31 </content>
        </note>
        <note kind="CROSS_REFERENCES">
            <content kind="REF_VERSE_START">39</content>
            <content>: Eks 39.27-29 </content>
        </note>
        <note kind="CROSS_REFERENCES">
            <content kind="REF_VERSE_START">41</content>
            <content>: Lew 8.12; Eks 29.9, 24</content>
        </note>
    </chapter>
    <chapter num="29">
        <verse num="1">
            <content>Na yei na yɛ fa dwira wɔn, na wɔnni me asɔfoɔ: Fa nantwiburuwa baako ne adwennini mmienu a wɔnni dɛm, </content>
        </verse>
        <verse num="2">
            <content>ne apiti paanoo ne taterɛ a wɔagu mu ngo, ne apiti ɔfam a wɔasra ho ngo; ayuosiam na fa yɛ. </content>
        </verse>
        <verse num="3">
            <content>Na fa gu kɛntɛn baako mu, na ɛngu kɛntɛn no mu na fa bra, ɛne nantwinini ne adwennini mmienu no. </content>
        </verse>
        <verse num="4">
            <content>Na fa Aaron ne ne mma no bra ahyiaeɛ ntomadan no ano, na fa nsuo dware wɔn. </content>
        </verse>
        <verse num="5">
            <content>Na fa ntadeɛ no hyɛ Aaron, atadeɛ yuu ne asɔfotadeɛ ase batakari ne asɔfotadeɛ ne adaaboɔ no, na fa asɔfotadeɛ no nkyekyeremu no bɔ ne mu, </content>
        </verse>
        <verse num="6">
            <content> na fa abotitene no bɔ ne ti, na fa kronkronyɛ ahyehyɛdeɛ no fam abotitene no anim, </content>
        </verse>
        <verse num="7">
            <content> na fa sra ngo hwie gu n’atifi fa sra no. </content>
        </verse>
        <verse num="8">
            <content>Na fa ne mma no nso bra, na hyehyɛ wɔn ntadeɛ yuu. </content>
        </verse>
        <verse num="9">
            <content> Na fa aboomu bobɔ Aaron ne ne mma no mu, na bobɔ wɔn abotire; na asɔfodwuma nyɛ wɔn deɛ sɛ daa atorɔmudeɛ. Sɛɛ na hyɛ Aaron ne ne mma asɔfoɔ. </content>
        </verse>
        <verse num="10">
            <content>Na ma wɔmfa nantwinini no mmra ahyiaeɛ ntomadan no anim, na Aaron ne ne mma no mfa wɔn nsa ngu nantwie no atifi. </content>
        </verse>
        <verse num="11">
            <content>Na kum nantwie no AWURADE anim, ahyiaeɛ ntomadan no ano. </content>
        </verse>
        <verse num="12">
            <content>Na fa nantwie no mogya no bi, na fa wo nsateaa bɔ mu sra afɔrebukyia no mmɛn no ho; na hwie mogya no nyinaa gu afɔrebukyia no ase. </content>
        </verse>
        <verse num="13">
            <content> Na yi sradeɛ a ɛkata ayamdeɛ no ho nyinaa ne deɛ ɛsensɛne mmerɛboɔ no ho no, ne sawa mmienu no ne ɛso sradeɛ no, na hye no wɔ afɔrebukyia no so. </content>
        </verse>
        <verse num="14">
            <content> Nantwie no nam ne ne nwoma ne n’agyanan deɛ, fa ogya hye no nsraban no akyi, ɛyɛ bɔne ho afɔdeɛ.</content>
            <content> </content>
        </verse>
        <verse num="15">
            <content>Na fa odwennini baako, na Aaron ne ne mma no mfa wɔn nsa ngu odwennini no atifi. </content>
        </verse>
        <verse num="16">
            <content>Na kum odwennini no, na fa ne mogya pete afɔrebukyia no ho hyia. </content>
        </verse>
        <verse num="17">
            <content>Na twitwa odwennini no asinasini, na hohoro n’ayamdeɛ ne ne nnyawa ho, na fa gu n’asinasini no ne ne tiri so. </content>
        </verse>
        <verse num="18">
            <content>Na hye odwennini mu no nyinaa afɔrebukyia no so. Ɛyɛ AWURADE hyeɛ afɔdeɛ, adeɛ a ɛyi hwa hwanhwam, ɛyɛ AWURADE ogya afɔdeɛ. </content>
        </verse>
        <verse num="19">
            <content>Na fa odwennini baako no, na Aaron ne ne mma mfa wɔn nsa ngu odwennini no atifi. </content>
        </verse>
        <verse num="20">
            <content>Na kum odwennini no na fa ne mogya no bi, na fa ka Aaron aso nifa ne ne mma no aso nifa ano ne wɔn nsa nifa kokurobetie ano, ne wɔn nan nifa kokurobetie ano, na fa mogya no pete afɔrebukyia no ho hyia. </content>
        </verse>
        <verse num="21">
            <content>Na fa afɔrebukyia no so mogya no bi ne sra ngo no bi, na fa petepete Aaron ne ne ntadeɛ so, ne ne mma no ne ne mma ntadeɛ nso so, na ɛnnwira no ne ne ntadeɛ ne ne mma ne ne mma ntadeɛ no nso. </content>
        </verse>
        <verse num="22">
            <content> Na afei fa odwennini no sradeɛ ne ne sradeɛ dua no ne sradeɛ a ɛkata n’ayamdeɛ ho ne deɛ ɛsensɛne ne mmerɛboɔ ho ne ne sawa mmienu ne ɛho sradeɛ ne ne srɛ nifa no, ɛfiri sɛ ɛyɛ asɔfohyɛ dwennini, </content>
        </verse>
        <verse num="23">
            <content>ne paanoo mua baako ne paanoo taterɛ a wɔde ngo afɔre baako ne ɔfam baako firi apiti kɛntɛn a ɛsi AWURADE anim no mu, </content>
        </verse>
        <verse num="24">
            <content>na fa ne nyinaa gu Aaron ne ne mma no nsam him di akɔneaba yɛ AWURADE anim ehim afɔdeɛ. </content>
        </verse>
        <verse num="25">
            <content>Na gye wɔn nsam, na ka ano gya afɔrebukyia no so ɔhyeɛ afɔdeɛ no so, na ɛnyi hwa hwanhwam, AWURADE anim: Ɛyɛ AWURADE ogya afɔdeɛ. </content>
        </verse>
        <verse num="26">
            <content>Na fa Aaron asɔfohyɛ dwennini no yan, na him yɛ ehim afɔdeɛ ma AWURADE, na ɛnyɛ wo kyɛfa. </content>
        </verse>
        <verse num="27">
            <content> Na ma Aaron ne ne mma asɔfohyɛ dwennini him yan ne mmasoɔ srɛ a wɔahim na wɔama soɔ no nyɛ kronkron, </content>
        </verse>
        <verse num="28">
            <content>na ɛnyɛ Aaron ne ne mma dea, daa atorɔmudeɛ a ɛfiri Israelfoɔ nsam, ɛfiri sɛ ɛyɛ mmasoɔ afɔdeɛ. Ɛnyɛ mmasoɔ afɔdeɛ a Israelfoɔ de firi wɔn asomdwoeɛ afɔrebɔdeɛ no mu bɔ, wɔn mmasoɔ afɔdeɛ a wɔbɔ ma AWURADE.</content>
            <content> </content>
        </verse>
        <verse num="29">
            <content> </content>
            <content> Na Aaron ntadeɛ kronkron no nyɛ ne mma deɛ wɔ n’akyi, na wɔnsra wɔn ngo wɔ mu, na wɔmfa nhyɛ wɔn asɔfoɔ. </content>
        </verse>
        <verse num="30">
            <content>Ne mma mu deɛ ɔbɛsi n’ananmu adi sɔfoɔ no nhyɛ no nnanson ansa na waba ahyiaeɛ ntomadan no mu abɛsom kronkronbea hɔ. </content>
        </verse>
        <verse num="31">
            <content>Na fa asɔfohyɛ dwennini no, na noa ne nam no beaeɛ a ɛhɔ yɛ kronkron. </content>
        </verse>
        <verse num="32">
            <content>Na Aaron ne ne mma no nni odwennini no nam ne paanoo a ɛwɔ kɛntɛn mu no, ahyiaeɛ ntomadan no ano. </content>
        </verse>
        <verse num="33">
            <content>Na wɔnni nnoɔma a wɔde pata maa wɔn de hyɛɛ wɔn asɔfoɔ na wɔde dwiraa wɔn no, nanso asɔfoɔ nko ara na wɔnni bi, ɛfiri sɛ ɛyɛ kronkron. </content>
        </verse>
        <verse num="34">
            <content>Na sɛ asɔfohyɛ nam no ne paanoo no bi ka ma adeɛ kye so a, ɛnneɛ fa ogya hye deɛ ɛkaeɛ no; wɔnnni, ɛfiri sɛ ɛyɛ kronkron. </content>
        </verse>
        <verse num="35">
            <content>Na sei na yɛ Aaron ne ne mma no, sɛdeɛ mahyɛ woɔ yi nyinaa. Nnanson na fa hyɛ wɔn asɔfoɔ. </content>
        </verse>
        <verse num="36">
            <content>Na fa nantwinini bɔ bɔne ho afɔdeɛ daa, na ɛnyɛ mpata. Na sɛ wɔrepata afɔrebukyia no so a, prapra ɛho bɔne, na sra no ngo fa yɛ no kronkron. </content>
        </verse>
        <verse num="37">
            <content>Nnanson na pata afɔrebukyia no soɔ yɛ no kronkron, na afɔrebukyia no ayɛ akronkronneɛ mu kronkron; obiara a ɔka afɔrebukyia no nyɛ kronkron.</content>
            <content> </content>
        </verse>
        <verse num="38">
            <content> </content>
            <content> Na yei ne afɔdeɛ a bɔ wɔ afɔrebukyia no soɔ: Nnwanten mma mmienu a wɔadi afe afe na fa bɔ so afɔdeɛ daa. </content>
        </verse>
        <verse num="39">
            <content> Fa odwan ba no baako bɔ afɔdeɛ anɔpa, na fa odwan ba baako no bɔ afɔdeɛ anwummerɛ; </content>
        </verse>
        <verse num="40">
            <content>na fa esiam olonka abupɛn du mu baako a wɔde ngodua aba a wɔasie ngo toa baako ne ɛfa agu soɔ ne bobesa toa baako ne ɛfa ahwiesa ka adwammaa baako ho. </content>
        </verse>
        <verse num="41">
            <content>Na adwammaa baako no, fa no bɔ afɔdeɛ anwummerɛ, na yɛ no sɛ anɔpa aduane afɔdeɛ no ne ɛho ahwiesa no, na ɛnyi hwa hwanhwam, ɛyɛ AWURADE ogya afɔdeɛ. </content>
        </verse>
        <verse num="42">
            <content>Ɛnyɛ daa hyeɛ afɔdeɛ mo awoɔ ntoatoasoɔ nyinaa mu a mommɔ no ahyiaeɛ ntomadan no ano, AWURADE anim, deɛ me ne mo bɛhyia na me ne wo akasa hɔ. </content>
        </verse>
        <verse num="43">
            <content> Na ɛhɔ na me ne Israelfoɔ bɛhyia, na wɔafa m’animuonyam so ayɛ kronkron. </content>
        </verse>
        <verse num="44">
            <content>Na mɛma ahyiaeɛ ntomadan ne afɔrebukyia no ayɛ kronkron, na mɛma Aaron ne ne mma ayɛ kronkron, na wɔayɛ me asɔfoɔ.</content>
            <content> </content>
        </verse>
        <verse num="45">
            <content>Na mɛtena Israelfoɔ no mu, na mayɛ wɔn Nyankopɔn, </content>
        </verse>
        <verse num="46">
            <content>na wɔahunu sɛ mene AWURADE wɔn Nyankopɔn a meyii wɔn firii Misraim asase soɔ sɛ mɛtena wɔn mu no, mene AWURADE, wɔn Nyankopɔn.</content>
        </verse>
        <note kind="CROSS_REFERENCES">
            <content kind="REF_VERSE_START">6</content>
            <content>: Eks 28.36; 39.30</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 30.25</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 29.2-3; 28.41; Lew 8.27</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 29.22</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Lew 4.11-12</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Lew 3.3-4</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Num 18.18</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 29.9 </content>
        </note>
        <note kind="CROSS_REFERENCES">
            <content kind="REF_VERSE_START">38</content>
            <content>: Num 28.2-8 </content>
        </note>
        <note kind="CROSS_REFERENCES">
            <content kind="REF_VERSE_START">39</content>
            <content>: Dwom 141.2</content>
        </note>
        <note kind="CROSS_REFERENCES">
            <content kind="REF_VERSE_START">43</content>
            <content>: Eks 10.24</content>
        </note>
    </chapter>
    <chapter num="30">
        <verse num="1">
            <content> </content>
            <content> Na yɛ aduhwamhyeɛ bukyia, okuo na fa yɛ. </content>
        </verse>
        <verse num="2">
            <content>Ne tentene nyɛ anammɔn baako ne fa, na ne tɛtrɛtɛ nso nyɛ anammɔn baako ne fa, na ɛnyɛ ahinanan, na ne sorokɔ nyɛ basafa baako, na ne mmɛn nso ntuatua mu ara. </content>
        </verse>
        <verse num="3">
            <content>Na fa sika amapa dura ɛso ne ɛho ne ne mmɛn no ho hyia; na yɛ sika hankra twa ho hyia. </content>
        </verse>
        <verse num="4">
            <content>Na yɛ ɛho sika nkaa mmienu wɔ ne hankra no ase, wɔ n’afanu, na wɔmfa mpoma nwurawura mu, na wɔde asoa. </content>
        </verse>
        <verse num="5">
            <content>Na fa okuo sene mpoma no, na duradura ho sika. </content>
        </verse>
        <verse num="6">
            <content> Na fa si ntwamutam a ɛwɔ Adanseɛ adaka no ho no anim wɔ mpata adwa a ɛsi Adanseɛ no soɔ no anim, deɛ me ne wo bɛhyia hɔ no. </content>
        </verse>
        <verse num="7">
            <content> Aaron nhye so aduhwam daa anɔpa; ɔsiesie nkanea no a, ɔnhye aduhwam no. </content>
        </verse>
        <verse num="8">
            <content>Na sɛ Aaron de nkanea no sisi so anwummerɛ a, ɔnhye aduhwam no: Ɛyɛ daa aduhwam a wɔnhye no AWURADE anim, mo awoɔ ntoatoasoɔ nyinaa mu. </content>
        </verse>
        <verse num="9">
            <content> Monnhye so aduhwam foforɔ biara, ɔhyeɛ afɔdeɛ anaa aduane afɔdeɛ; na monnhwie ahwiesa nso nngu so. </content>
        </verse>
        <verse num="10">
            <content> Na daa afirinhyia mu prɛko na Aaron mfa bɔne ho mpata afɔdeɛ mogya no bi mpata wɔ ne mmɛn no soɔ; daa afe ɔmpata wɔ so prɛko, mo awoɔ ntoatoasoɔ nyinaa mu. Ɛyɛ akronkronneɛ mu ade kronkron ma AWURADE.</content>
            <content> </content>
        </verse>
        <verse num="11">
            <content>Na AWURADE ka kyerɛɛ Mose sɛ: </content>
        </verse>
        <verse num="12">
            <content>Sɛ wobu Israelfoɔ ano hwehwɛ wɔn dodoɔ a, wɔn kan yi mu no, wɔn nyinaa mfa wɔn kra mpata adeɛ mma AWURADE, na, sɛ wɔkan wɔn a, owuyadeɛ bi amma wɔn mu. </content>
        </verse>
        <verse num="13">
            <content>Deɛ wɔmma nie: Obiara a wɔkan no fra dodoɔ a wɔkan wɔn no mu no mma dwetɛbena fa, sɛ kronkronbea dwetɛbena no teɛ, (dwetɛbena baako yɛ gera aduonu), dwetɛbena fa sɛ AWURADE mmasoɔ afɔrebɔdeɛ. </content>
        </verse>
        <verse num="14">
            <content>Obiara a wadi mfeɛ aduonu ne akyire a wɔkan no fra dodoɔ a wɔkan wɔn no mu no mfa mmasoɔ afɔrebɔdeɛ yi mma AWURADE. </content>
        </verse>
        <verse num="15">
            <content>Sɛ wɔde mmasoɔ afɔrebɔdeɛ no rema AWURADE de apata ama mo kra a, ɔdefoɔ nnto so, na ohiani nso nnte dwetɛbena fa no so. </content>
        </verse>
        <verse num="16">
            <content>Na gyegye mpata sika no Israelfoɔ no nsam, na fa ma ahyiaeɛ ntomadan no mu som no, na ɛnyɛ Israelfoɔ no nkaeɛ, AWURADE anim, na wɔmfa mpata mma mo kra.</content>
            <content> </content>
        </verse>
        <verse num="17">
            <content>Na AWURADE ka kyerɛɛ Mose sɛ: </content>
        </verse>
        <verse num="18">
            <content> Fa yaawa yɛ kuduo nso a n’ase nso yɛ yaawa, na wɔadware mu, na fa si ahyiaeɛ ntomadan no ne afɔrebukyia no ntam, na gu mu nsuo. </content>
        </verse>
        <verse num="19">
            <content>Na Aaron ne ne mma mfa nhohoro wɔn nsa ne wɔn nan ho. </content>
        </verse>
        <verse num="20">
            <content>Sɛ wɔrekɔhyɛne ahyiaeɛ ntomadan no mu a, wɔmfa nsuo nhohoro wɔn ho, na wɔanwuwu; anaasɛ wɔrebɛbɛn afɔrebukyia no abɛsom abɛbɔ ogya afɔdeɛ ama AWURADE a, </content>
        </verse>
        <verse num="21">
            <content>wɔnhohoro wɔn nsa ne wɔn nan ho, na wɔanwuwu; na ɛnyɛ daa atorɔmudeɛ mma wɔn, ɔno ne n’asefoɔ, wɔn awoɔ ntoatoasoɔ nyinaa mu.</content>
            <content> </content>
        </verse>
        <verse num="22">
            <content>Na AWURADE ka kyerɛɛ Mose sɛ: </content>
        </verse>
        <verse num="23">
            <content>Wo nso fa nnuhwam mu atitire, kurobo a anene nnwetɛbena ahanum ne dupapo hwanhwam saa fa, ahanu aduonum ne mmetire hwanhwam ahanu aduonum </content>
        </verse>
        <verse num="24">
            <content>ne bɛwewonua hwanhwam ahanum, kronkronbea dwetɛbena so, ne ngodua ngo susutoa baako, </content>
        </verse>
        <verse num="25">
            <content> na fa yɛ sra ngo kronkron, adufra a wɔafra no adufrafoɔ nyansa mu, na ɛnyɛ sra ngo kronkron. </content>
        </verse>
        <verse num="26">
            <content>Na fa sra ahyiaeɛ ntomadan no ne Adanseɛ adaka no, </content>
        </verse>
        <verse num="27">
            <content>ne ɛpono no ne ɛho nnoɔma no nyinaa ne kaneadua no ne ɛho nnoɔma no ne aduhwamhyeɛ bukyia no, </content>
        </verse>
        <verse num="28">
            <content>ne ɔhyeɛ afɔrebukyia no ne ɛho nnoɔma nyinaa ne kuduo no ne ne ntaaseɛ no ho; </content>
        </verse>
        <verse num="29">
            <content> na dwira ho ma no nyɛ akronkronneɛ mu ade kronkron; obiara a ɔka no nyɛ kronkron. </content>
        </verse>
        <verse num="30">
            <content> Na sra Aaron ne ne mma no ngo yɛ wɔn kronkron, na wɔnni me asɔfoɔ. </content>
        </verse>
        <verse num="31">
            <content>Na ka kyerɛ Israelfoɔ sɛ: Yei nyɛ sra ngo kronkron mma me, mo awoɔ ntoatoasoɔ nyinaa mu; </content>
        </verse>
        <verse num="32">
            <content>wɔnnhwie nngu onipa honam so; na monnsusu so nnyɛ bi a ɛte sɛ ɛno; ɛyɛ kronkron, enti ɛnyɛ kronkron mma mo. </content>
        </verse>
        <verse num="33">
            <content>Obiara a ɔbɛfra bie a ɛte sɛ ɛno anaasɛ ɔde bi bɛka ɔhɔhoɔ no, wɔbɛtwa no afiri ne man mu atwene.</content>
            <content> </content>
        </verse>
        <verse num="34">
            <content>Na AWURADE ka kyerɛɛ Mose sɛ: Fa nnuhwam, aneneduro ne nworahwam ne prɛkɛsɛ hwanhwam ne ohwamfufuo korɔgyenn, (wɔnsusu ne nyinaa pɛ), </content>
        </verse>
        <verse num="35">
            <content> na fa yɛ aduhwam a wɔhyeɛ, adufrafoɔ nyansa so adufra a wɔaposa a ɛyɛ korɔgyenn ne kronkron. </content>
        </verse>
        <verse num="36">
            <content> Na si bi fekɔfekɔ, na fa bi si Adanseɛ no anim ahyiaeɛ ntomadan no mu, deɛ me ne wo bɛhyia no: Ɛnyɛ mo akronkronneɛ mu ade kronkron. </content>
        </verse>
        <verse num="37">
            <content>Na aduhwam a worebɛyɛ yi, monnsusu so nnyɛ bi mmfa nyɛ wo kronkron mma AWURADE. </content>
        </verse>
        <verse num="38">
            <content>Obiara a ɔbɛyɛ bie a ɛte sɛ ɛno ahua ahwɛ no, wɔbɛtwa no afiri ne man mu atwene.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 37.25-28 </content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Eks 25.22</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Dwom 141.2; Adi 5.8</content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Lew 10.1</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Lew 16.18; Eks 29.37</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 38.8</content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Eks 37.29</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 30.10</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 29.7</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 37.29</content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: Eks 30.6</content>
        </note>
    </chapter>
    <chapter num="31">
        <verse num="1">
            <content> </content>
            <content> Na AWURADE ka kyerɛɛ Mose sɛ, </content>
        </verse>
        <verse num="2">
            <content>Hwɛ, mabɔ Hur ba Uri ba Besalel a ɔfiri Yuda abusuakuo mu din mafrɛ no, </content>
        </verse>
        <verse num="3">
            <content> na mede Nyankopɔn honhom mahyɛ no ma, nyansa ne nhunumu ne nimdeɛ ne adwinnie ahodoɔ nyinaa mu, </content>
        </verse>
        <verse num="4">
            <content>sɛ ɔmfa nnwene ho ne tirim na ɔnni sika ne dwetɛ ne kɔbere mfrafraeɛ, </content>
        </verse>
        <verse num="5">
            <content>ne aboɔ a wɔsene sisi adeɛ mu ne nnuasene mu adwini, na ɔnni adwinhodoɔ nyinaa. </content>
        </verse>
        <verse num="6">
            <content>Na me ara, hwɛ, mafa Ahisamak ba Oholiab a ɔfiri Dan abusuakuo mu maka ne ho; na nnipa a wɔwɔ nyansa akoma nyinaa, mede nyansa mahyɛ wɔn akoma mu na wɔayɛ deɛ mahyɛ woɔ yi nyinaa; </content>
        </verse>
        <verse num="7">
            <content> ahyiaeɛ ntomadan no ne Adanseɛ adaka no ne mpata adwa no a ɛsi soɔ no ne ntomadan no ho ade nyinaa; </content>
        </verse>
        <verse num="8">
            <content>ne ɛpono no ne ɛho nnoɔma ne kaneadua a ɛho teɛ no ne ɛho nnoɔma nyinaa ne aduhwamhyeɛ bukyia no; </content>
        </verse>
        <verse num="9">
            <content>ne ɔhyeɛ afɔrebukyia no ne ɛho nnoɔma nyinaa ne kuduo ne ne ntaaseɛ no </content>
        </verse>
        <verse num="10">
            <content>ne mmasoɔ ntadeɛ ne Ɔsɔfoɔ Aaron ntadeɛ kronkron no ne ne mma ntadeɛ a wɔde bɛdi asɔfoɔ no; </content>
        </verse>
        <verse num="11">
            <content>ne sra ngo no ne kronkronbea aduhwam a wɔhyeɛ no. Wɔnyɛ no sɛdeɛ mahyɛ woɔ nyinaa.</content>
            <content> </content>
        </verse>
        <verse num="12">
            <content> </content>
            <content> Na AWURADE ka kyerɛɛ Mose sɛ: </content>
        </verse>
        <verse num="13">
            <content> Na wo nso ka kyerɛ Israelfoɔ no sɛ: Me home da no ara na monnie; na ɛyɛ me ne mo ntam nsɛnkyerɛnneɛ, mo awoɔ ntoatoasoɔ nyinaa mu, na moahunu sɛ me AWURADE na meyɛ mo kronkron. </content>
        </verse>
        <verse num="14">
            <content> Enti monni homeda no, na ɛyɛ kronkron ma mo; obiara a ɔbɛgu ho fi no, kum na wɔbɛku no; na obiara a ɔyɛ mu adwuma no, wɔbɛtwa saa kra no afiri ne man mu atwene. </content>
        </verse>
        <verse num="15">
            <content>Nnansia na wɔmfa nyɛ adwuma, na da a ɛtɔ so nson no yɛ ɔhome mu homeda a ɛyɛ kronkron ma AWURADE; obiara a ɔyɛ adwuma homeda no, kum na wɔbɛku no. </content>
        </verse>
        <verse num="16">
            <content>Enti Israelfoɔ no nhwɛ homeda no na wɔnni, wɔn awoɔ ntoatoasoɔ nyinaa mu, sɛ daa apam. </content>
        </verse>
        <verse num="17">
            <content> Me ne Israel ntam nsɛnkyerɛnneɛ ne no de kɔsi daa; na nnansia na AWURADE de yɛɛ ɔsoro ne asase, na da a ɛtɔ so nson no ɔhomee na ɔdwodwoo ne ho.</content>
            <content> </content>
        </verse>
        <verse num="18">
            <content> </content>
            <content> Na ɔne Mose wiee kasa Sinai bepɔ soɔ no, ɔmaa no adanseɛ apono mmienu, aboɔpono a wɔde Nyankopɔn nsateaa atwerɛ soɔ.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 35.30-35 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: 1 Ah 7.14</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 35.11-19</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 35.1-3 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 20.8</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Num 15.32-35</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Gye 2.2</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 32.15-16; 34.28; Deut 4.13; 5.22; 9.10; 10.4 </content>
        </note>
    </chapter>
    <chapter num="32">
        <verse num="1">
            <content> </content>
            <content> Na ɔman no hunuu sɛ Mose akyɛreɛ na ɔnsiane mfiri bepɔ no so mma no, ɔman no boaa wɔn ano baa Aaron nkyɛn bɛsee no sɛ: Sɔre yɛ anyame ma yɛn, na wɔnni yɛn anim, ɛfiri sɛ Mose yi, ɔbarima a ɔkɔyii yɛn firii Misraim baeɛ no deɛ, yɛnnim deɛ ayɛ no. </content>
        </verse>
        <verse num="2">
            <content>Ɛnna Aaron ka kyerɛɛ wɔn sɛ: Monyiyi sika nkaa a ɛwowɔ mo yerenom ne mo mmabanin ne mo mmammaa aso mu mfa mmrɛ me. </content>
        </verse>
        <verse num="3">
            <content>Na ɔman no nyinaa yiyii sika nkaa a ɛwowɔ wɔn aso mu no de brɛɛ Aaron. </content>
        </verse>
        <verse num="4">
            <content> Na ɔgyee wɔ wɔn nsam, na ɔde pɛeɛ yeyɛe, na ɔyɛɛ no nantwie a wɔaguo; na wɔkaa sɛ: Israel, yeinom ne w’anyame a wɔyii wo firii Misraim asase so baeɛ no. </content>
        </verse>
        <verse num="5">
            <content>Na Aaron hunuu sɛ wɔn ani gye ho no, ɔsii afɔrebukyia wɔ n’anim; na ɔpaee sɛ: Ɔkyena ne AWURADE afahyɛ. </content>
        </verse>
        <verse num="6">
            <content> Na wɔtuaa nhema bobɔɔ ɔhyeɛ afɔdeɛ ne asomdwoeɛ afɔdeɛ; na ɔman no tenaa ase didii nomee, na wɔsɔre goroe.</content>
            <content> </content>
        </verse>
        <verse num="7">
            <content>Na AWURADE ka kyerɛɛ Mose sɛ: Siane kɔ, na wo man a wode wɔn firi Misraim asase so baeɛ no redi asɛmmɔne; </content>
        </verse>
        <verse num="8">
            <content> wɔamane afiri kwan a mekyerɛɛ wɔn no so ntɛm; wɔayɛ nantwie ba a wɔaguo, na wɔasɔre no abɔ afɔdeɛ ama no aka sɛ: Israel, yeinom ne w’anyame a wɔyii wo firii Misraim asase so baeɛ no. </content>
        </verse>
        <verse num="9">
            <content>Na AWURADE ka kyerɛɛ Mose sɛ: Mahunu ɔman yi, na hwɛ, wɔyɛ ɔman a wɔn kɔn asene; </content>
        </verse>
        <verse num="10">
            <content> na afei ma me kwan na me bo nhuru ntia wɔn, na memmene wɔn, na memfa wo menyɛ ɔman kɛseɛ.</content>
            <content> </content>
        </verse>
        <verse num="11">
            <content>Na Mose paa AWURADE ne Nyankopɔn kyɛw sɛ: AWURADE, adɛn nti na wo bo huru tia ɔman a wode ahoɔden kɛseɛ ne nsa a ɛyɛ den kɔyii wɔn Misraim asase so baeɛ no? </content>
        </verse>
        <verse num="12">
            <content>Adɛn nti na Misraimfoɔ nka sɛ: Adwemmɔne bi nti na ɔbɛyii wɔn kɔeɛ sɛ ɔrekɔkum wɔn mmepɔ soɔ na wapra wɔn afiri asase ani? Sane firi w’abufuhyeɛ no mu, na ma bɔne a worebɛyɛ wo man no nyɛ wo ya. </content>
        </verse>
        <verse num="13">
            <content> Kae Abraham, Isak ne Israel, wo nkoa a wokaa wɔn wo ara wo ntam see wɔn sɛ: Mɛma w’asefoɔ adɔɔso sɛ ɔsoro nsoromma, na asase a maka ho asɛm yi nyinaa, mede bɛma w’asefoɔ na wɔadi so akɔsi daa no. </content>
        </verse>
        <verse num="14">
            <content>Na AWURADE nuu ne ho wɔ bɔne a ɔkaa sɛ ɔrebɛyɛ ne man no ho.</content>
            <content> </content>
        </verse>
        <verse num="15">
            <content>Na Mose danee ne ho siane firii bepɔ no so, na adanseɛ apono mmienu no kura ne nsam, aboɔpono a wɔatwerɛ n’afanu, wɔatwerɛ so ɛha ne ha. </content>
        </verse>
        <verse num="16">
            <content> Na apono no yɛ Nyankopɔn adwuma, na atwerɛ no yɛ Nyankopɔn atwerɛ a wɔakurukyire no apono no soɔ. </content>
        </verse>
        <verse num="17">
            <content>Na Yosua tee sɛ ɔman no rebɔ ose na wɔreyɛ gyegyeegye no, ɔka kyerɛɛ Mose sɛ: Ɔko gyegyeegye wɔ nsraban no mu. </content>
        </verse>
        <verse num="18">
            <content>Na ɔse: Ɛnyɛ nkonimdie ho sebɔ gyegyeegye na ɛnyɛ nkoguo ho nteamu gyegyeegye, na mmom ɛdwontoɔ gyegyeegye na meteɛ yi.</content>
            <content> </content>
        </verse>
        <verse num="19">
            <content>Na ɛbaa sɛ Mose bɛn nsraban no na ɔhunuu nantwie ba ne asa no ara pɛ, ne bo fui, na ɔtoo apono a ɛwɔ ne nsam no gui maa no bobɔe wɔ bepɔ no ase.</content>
            <content> </content>
        </verse>
        <verse num="20">
            <content>Na ɔfaa nantwie ba a wɔyɛeɛ no de gya hyee, na ɔyam no muhumuhu de petee nsuo ani maa Israelfoɔ no nomee. </content>
        </verse>
        <verse num="21">
            <content>Na Mose bisaa Aaron sɛ: Ɛdeɛn na ɔman yi yɛɛ woɔ a wode bɔne kɛseɛ aba wɔn soɔ yi?</content>
            <content> </content>
        </verse>
        <verse num="22">
            <content>Ɛnna Aaron buaa sɛ: Mma me wura bo mmfu, wo ara wonim ɔman yi sɛ bɔne ara na wɔde asi wɔn anim. </content>
        </verse>
        <verse num="23">
            <content>Na wɔka kyerɛɛ me sɛ: Yɛ anyame ma yɛn na wɔnni yɛn anim, ɛfiri sɛ Mose yi, ɔbarima a ɔkɔyii yɛn firi Misraim asase so baeɛ no, yɛnnim deɛ ayɛ no. </content>
        </verse>
        <verse num="24">
            <content>Na mesee wɔn sɛ: Wɔn a wɔwɔ sika bie no, wɔnyi. Na wɔde maa me, na meto guu gya mu, na nantwie ba yi firi mu bae.</content>
            <content> </content>
        </verse>
        <verse num="25">
            <content>Na Mose hunuu sɛ ɔman no agye nsam no (Aaron na ama ɔman no nneyɛɛ agye nsam ama wɔabɔ wɔn ho adapaa, w’atamfo anim no), </content>
        </verse>
        <verse num="26">
            <content>ɔgyinaa nsraban no tia kaa sɛ: Deɛ ɔwɔ AWURADE afa mmra me nkyɛn. Na Lewifoɔ nyinaa boaboaa wɔn ano baa ne nkyɛn. </content>
        </verse>
        <verse num="27">
            <content>Na ɔka kyerɛɛ wɔn sɛ: Sɛ AWURADE, Israel Nyankopɔn seɛ nie: Momfa mo nkrantɛ mmobɔ mo asene, na montwa nkɔ, na monsane mmra, mfiri nsraban no tia nkɔ tia, na monkunkum mo nuanom ne mo nnamfonom ne mo afipamfoɔ. </content>
        </verse>
        <verse num="28">
            <content>Na Lewifoɔ no yɛɛ sɛdeɛ Mose ka kyerɛɛ wɔn no, na ɛda no ɔman no mu nnipa bɛyɛ mpensa totɔe. </content>
        </verse>
        <verse num="29">
            <content> Na Mose kaa sɛ: Moayɛ mo ho kronkron ama AWURADE nnɛ, sɛ obiara bɛsɔre atia ne ba ne ne nua mpo, na mode nhyira aba mo so nnɛ.</content>
            <content> </content>
        </verse>
        <verse num="30">
            <content>Na adeɛ kyeeɛ no, Mose ka kyerɛɛ ɔman no sɛ: Mo deɛ, moayɛ bɔne kɛse, na afei mɛforo makɔ AWURADE nkyɛn, ebia mɛtumi mapata ama mo bɔne no. </content>
        </verse>
        <verse num="31">
            <content>Na Mose sane kɔɔ AWURADE nkyɛn kɔkaa sɛ: Ao, bɔne kɛseɛ na ɔman yi ayɛ, na wɔayɛ sika anyame afa. </content>
        </verse>
        <verse num="32">
            <content> Na afei, sɛ wode wɔn bɔne no bɛkyɛ a! Na sɛ ɛnte saa a, pepa me nso firi wo nwoma a woatwerɛ no mu ɛ! </content>
        </verse>
        <verse num="33">
            <content>Na AWURADE ka kyerɛɛ Mose sɛ: Deɛ wayɛ me bɔne no, ɔno na mɛpepa no mafiri me nwoma mu. </content>
        </verse>
        <verse num="34">
            <content> Na afei kɔ, na kɔgya ɔman no kɔ deɛ maka makyerɛ woɔ no; hwɛ, me bɔfoɔ bɛdi w’anim; nanso da a mɛba abɛhwɛ wɔn no, mɛtua wɔn wɔn bɔne so ka. </content>
        </verse>
        <verse num="35">
            <content>Na sɛ wɔayɛ nantwie ba a Aaron yɛeɛ no nti, AWURADE haa ɔman no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Deut 9.8-21 </content>
        </note>
        <note kind="CROSS_REFERENCES">
            <content kind="REF_VERSE_START">4</content>
            <content>: Dwom 106.19-20; 1 Ah 12.28; Aso 7.41</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: 1 Ko 10.7</content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 20.4, 23; 32.4</content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Num 14.11-20</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Gye 22.16; 26.4; 28.14</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Eks 31.18</content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 28.41; Num 3.6-10; Deut 33.8-11</content>
        </note>
        <note kind="CROSS_REFERENCES">
            <content kind="REF_VERSE_START">32</content>
            <content>: Dwom 69.28; Dan 12.1; Luka 10.20; Rom 9.3</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: Eks 33.2, 12, 14</content>
        </note>
    </chapter>
    <chapter num="33">
        <verse num="1">
            <content> </content>
            <content> Na AWURADE ka kyerɛɛ Mose sɛ: Sim firi ha kɔ, wo ne ɔman a wokɔyii wɔn firi Misraim baeɛ no, kɔ asase a mekaa ɛho ntam mekyerɛɛ Abraham, Isak ne Yakob sɛ: W’asefoɔ na mede bɛma wɔn no so. </content>
        </verse>
        <verse num="2">
            <content> Na mɛsoma ɔbɔfoɔ adi w’anim, na matu Kanaanfoɔ, Amorifoɔ, Hetifoɔ, Perisifoɔ, Hewifoɔ ne Yebusifoɔ no. </content>
        </verse>
        <verse num="3">
            <content> Kɔ asase a nufosuo ne ɛwoɔ sene soɔ no so; na me deɛ merenni wo mu nkɔ, ɛfiri sɛ woyɛ ɔman a wo kɔn asene, na mammene wo ɔkwan no mu.</content>
            <content> </content>
        </verse>
        <verse num="4">
            <content>Na ɔman no tee asɛmmɔne yi no, wɔdii abooboo, na obiara anhyɛ n’ahokekadeɛ. </content>
        </verse>
        <verse num="5">
            <content>Na AWURADE ka kyerɛɛ Mose sɛ: Kɔka kyerɛ Israelfoɔ no sɛ: Moyɛ ɔman a mo kɔn asene; sɛ medi mo mu kakraa bi ne mo kɔ a, anka mɛhye mo. Na afei monyi mo ho ahokekadeɛ, na menhunu deɛ mɛyɛ mo. </content>
        </verse>
        <verse num="6">
            <content> Ɛnna Israelfoɔ no yiyii wɔn ho ahokekadeɛ firi bepɔ Horeb ho hɔ ara.</content>
            <content> </content>
        </verse>
        <verse num="7">
            <content> </content>
            <content> Na Mose taa fa ntomadan no de kɔsi nsraban no akyi akyirikyiri, na ɔfrɛɛ no ahyiaeɛ ntomadan. Na obiara a ɔhwehwɛ AWURADE no firi adi kɔ ahyiaeɛ ntomadan no a ɛwɔ nsraban no akyiri no ho. </content>
        </verse>
        <verse num="8">
            <content>Na sɛ Mose firi kɔ ntomadan no ho a, ɔman no nyinaa sɔresɔre kɔgyinagyina wɔn ntomadan ano, na wɔde Mose akyiri hwɛ ara kɔsi sɛ ɔhyɛne ntomadan no mu.</content>
            <content> </content>
        </verse>
        <verse num="9">
            <content> </content>
            <content> Na sɛ Mose hyɛne ntomadan no mu a, mununkum dum no siane bɛgyina ntomadan no ano, na AWURADE ne Mose kasa. </content>
        </verse>
        <verse num="10">
            <content>Na ɔman no nyinaa hunu mununkum dum no sɛ ɛgyina ntomadan no ano a, ɔman no nyinaa sɔresɔre, na obiara koto sɔre wɔ ne ntomadan ano. </content>
        </verse>
        <verse num="11">
            <content> Na AWURADE ne Mose di nhwɛanim kasa sɛ onipa ne ne yɔnko kasa. Na ɔsane ba nsraban no mu a, ne somfoɔ Nun ba Yosua a ɔyɛ aberanteɛ no deɛ, ɔmfiri ntomadan no mu.</content>
            <content> </content>
        </verse>
        <verse num="12">
            <content> </content>
            <content> Na Mose ka kyerɛɛ AWURADE sɛ: Hwɛ, wo ara na woaka akyerɛ me sɛ: Fa ɔman yi kɔ, nanso womma menhunu deɛ wobɛsoma no na ɔne me akorɔ. Nanso wo ara na woaka sɛ: Mede wo din menim wo, na woanya m’anim animuonyam nso. </content>
        </verse>
        <verse num="13">
            <content> Enti mesrɛ wo, sɛ manya w’anim adom a, ma menhunu wo kwan ɛ, na mahu wo, na hunu sɛ nkurɔfoɔ yi yɛ wo man a! </content>
        </verse>
        <verse num="14">
            <content>Na AWURADE kaa sɛ: Me ara ankasa mɛdi wo anim ne wo akɔ, na mama woakɔhome. </content>
        </verse>
        <verse num="15">
            <content>Na ɔka kyerɛɛ no sɛ: Sɛ wo ankasa ne yɛn ankɔ deɛ a, ɛnneɛ mfa yɛn mfiri ha nkɔ. </content>
        </verse>
        <verse num="16">
            <content> Na ɛdeɛn na wɔde bɛhunu wɔ ha sɛ me ne wo man yi anya w’anim adom, ɛnyɛ wo korɔ a wo ne yɛn bɛkorɔ no? Na me ne wo man yi ada nso wɔ aman a wɔwɔ asase ani nyinaa mu. </content>
        </verse>
        <verse num="17">
            <content> Na AWURADE ka kyerɛɛ Mose sɛ: Asɛm a woaka yi nso, mɛyɛ, ɛfiri sɛ woanya m’anim adom, na mede wo din menim wo. </content>
        </verse>
        <verse num="18">
            <content>Na Mose kaa sɛ: Ɛnneɛ, ma menhunu w’animuonyam. </content>
        </verse>
        <verse num="19">
            <content> Na ɔse: Mɛma me papa nyinaa asene w’anim, na mɛpae me din YHWH (AWURADE) wɔ w’anim; na medom deɛ medom no, na mehunu deɛ mehu no mmɔbɔ no mmɔbɔ. </content>
        </verse>
        <verse num="20">
            <content> Na ɔse: Wontumi nhunu m’anim, ɛfiri sɛ onipa renhunu m’anim nnya nkwa. </content>
        </verse>
        <verse num="21">
            <content> Na AWURADE se: Hwɛ, ɔkwan wɔ me nkyɛn ha, na gyina ɔbotan no so; </content>
        </verse>
        <verse num="22">
            <content> na sɛ m’animuonyam resene a, mede wo bɛhyɛ ɔboɔ tokuro mu, na mede me nsa makata wo so masene ansa, </content>
        </verse>
        <verse num="23">
            <content>na mayi me nsa, na woahunu m’akyi fam; na m’anim deɛ, worenhunu.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 32.13; Gye 12.7 </content>
        </note>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 32.34</content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 32.9-10</content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Yona 3.5-6</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 29.42 </content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 13.21 </content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 33.20; Num 12.8; Deut 34.10</content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 33.2-5 </content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Dwom 103.7</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Deut 4.6-8</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 33.12; 2 Ti 2.19</content>
        </note>
        <note kind="CROSS_REFERENCES">
            <content kind="REF_VERSE_START">19</content>
            <content>: Rom 9.15</content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Gye 32.30; Yes 6.5; 1 Ti 6.16</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: 2 Ah 19.8-13</content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 34.5-6; 24.11</content>
        </note>
    </chapter>
    <chapter num="34">
        <verse num="1">
            <content> </content>
            <content> Na AWURADE ka kyerɛɛ Mose sɛ: Sene aboɔpono mmienu sɛ kane deɛ no, na mentwerɛ kane apono a wobobɔeɛ no so nsɛm no wɔ so. </content>
        </verse>
        <verse num="2">
            <content>Na siesie wo ho sie anɔpa, na foro bra Sinai bepɔ so anɔpa, na gyina hɔ twɛn me bepɔ no atifi. </content>
        </verse>
        <verse num="3">
            <content> Mma obiara nnka wo ho mmforo mmma, na mma wɔnnhunu obiara nso bepɔ no so baabiara, na mma nnwan anaa anantwie mmmɛdidi bepɔ no ho. </content>
        </verse>
        <verse num="4">
            <content>Na Mose senee aboɔpono mmienu sɛ kane deɛ no, na ɔtuaa nhema foro kɔɔ Sinai bepɔ no so, sɛdeɛ AWURADE hyɛɛ no no, na ɔfaa aboɔpono mmienu no kuraa ne nsam.</content>
            <content> </content>
        </verse>
        <verse num="5">
            <content> </content>
            <content> Na AWURADE nam mununkum mu sianee, na ɔne no bɛgyinaa hɔ, na ɔpaee n’ankasa ne din YHWH (AWURADE) din. </content>
        </verse>
        <verse num="6">
            <content> Na AWURADE bɛtwaa mu n’anim, na ɔpaee sɛ: YHWH, YHWH, (AWURADE, AWURADE),</content>
            <block_quote>
                <content>Nyankopɔn mmɔborɔhunufoɔ ne ɔdomfoɔ,</content>
            </block_quote>
            <block_quote>
                <content>deɛ n’abodwoɔ kyɛre</content>
            </block_quote>
            <block_quote>
                <content>na n’adɔeɛyɛ ne ne nokorɛ dɔɔso pii,</content>
            </block_quote>
        </verse>
        <verse num="7">
            <block_quote>
                <content> </content>
                <content> deɛ ɔkora adɔeɛyɛ ma mpempem,</content>
            </block_quote>
            <block_quote>
                <content>na ɔde amumuyɛ ne mmarato ne bɔne kyɛ,</content>
            </block_quote>
            <block_quote>
                <content>na bem na ɔmma ɔbɔnefoɔ nnie,</content>
            </block_quote>
            <block_quote>
                <content>ɔtua nananom amumuyɛ so ka</content>
            </block_quote>
            <block_quote>
                <content>fa mma</content>
            </block_quote>
            <block_quote>
                <content>ne mma mma so</content>
            </block_quote>
            <block_quote>
                <content>kɔsi awoɔ ntoatoasoɔ mmiɛnsa ne nnan so.</content>
                <content> </content>
            </block_quote>
        </verse>
        <verse num="8">
            <content>Na Mose yɛɛ ntɛm kotoo fam sɔree; </content>
        </verse>
        <verse num="9">
            <content>na ɔkaa sɛ: AWURADE, sɛ manya w’anim adom a, mesrɛ wo, ma AWURADE ntena yɛn mu ne yɛn nkɔ, ɛfiri sɛ wɔyɛ ɔman a wɔn kɔn asene; na fa yɛn amumuyɛ ne yɛn bɔne kyɛ yɛn, na fa yɛn yɛ wo deɛ.</content>
            <content> </content>
        </verse>
        <verse num="10">
            <content>Na AWURADE kaa sɛ: Hwɛ, me deɛ, merepam apam: Wo man no nyinaa anim na mɛyɛ anwanwadeɛ a wɔnyɛɛ bi da asase nyinaa soɔ ne amanaman nyinaa mu, na ɔman a wowɔ wɔn mu no nyinaa ahunu AWURADE nnwuma, na adeɛ a merebɛyɛ woɔ no bɛyɛ hu. </content>
        </verse>
        <verse num="11">
            <content>Di deɛ mehyɛ wo nnɛ yi so. Hwɛ, meretu Amorifoɔ, Kanaanfoɔ, Hetifoɔ, Perisifoɔ, Hewifoɔ ne Yebusifoɔ no afiri w’anim. </content>
        </verse>
        <verse num="12">
            <content> Hwɛ wo ho yie na wo ne deɛ ɔte asase a worekɔ soɔ no soɔ no ampam, na wɔammɛdane wo mu fidie; </content>
        </verse>
        <verse num="13">
            <content> na mmom mommubu wɔn afɔrebukyia na monnwiri wɔn ɔboɔ adum, na montwitwa wɔn abosompɔ Asera ngu. </content>
        </verse>
        <verse num="14">
            <content> Na nsɔre onyame foforɔ biara, ɛfiri sɛ AWURADE a ne din ne oninkunfoɔ no yɛ Onyankopɔn ninkunfoɔ; </content>
        </verse>
        <verse num="15">
            <content>na wo ne deɛ ɔte asase no soɔ no ampam, na wɔdi wɔn anyame akyi bɔ adwaman na wɔbɔ wɔn anyame afɔdeɛ a, obi ammɛfrɛ wo na woankɔdi n’afɔrebɔdeɛ no bi, </content>
        </verse>
        <verse num="16">
            <content> na woanware ne mmammaa no bi amma wo ba, na ne mma mmaa no anni wɔn anyame no akyi ammɔ adwaman, na wɔamma wo mmammarima nso ankɔdi wɔn anyame no akyi ammɔ adwaman. </content>
        </verse>
        <verse num="17">
            <content> Nyɛ anyame a wɔaguo mfa.</content>
            <content> </content>
        </verse>
        <verse num="18">
            <content> </content>
            <content> Di apiti nnapɔnna no: Nnanson na di apiti, sɛdeɛ mehyɛɛ woɔ no, bosome Abib mu, ɛfiri sɛ bosome Abib mu na wofiri Misraim baeɛ. </content>
        </verse>
        <verse num="19">
            <content>Adeɛ biara a ɛbue ɔyafunu ano no ne wo mmoa nyinaa mmakan a wɔyɛ anini no, nantwie oo, odwan oo, me dea. </content>
        </verse>
        <verse num="20">
            <content> Na afunumu abakan deɛ, fa odwan ba sesa no, na sɛ woansesa no a, ɛnneɛ bu ne kɔn mu. Wo mmammarima mu mmakan nyinaa, sesa gye wɔn; na obiara mmfa ne nsapan mmmɛpue m’anim. </content>
        </verse>
        <verse num="21">
            <content>Nnansia na yɛ adwuma, na ɛda a ɛtɔ so nson no deɛ, home, funtum berɛ mu ne otwa berɛ mu na home. </content>
        </verse>
        <verse num="22">
            <content>Na hyɛ wo nnapɛn fa no, ayuotwa berɛ mu adekan deɛ no, ɛne anoboa afahyɛ no, afeda mu. </content>
        </verse>
        <verse num="23">
            <content>Afe mu mprɛnsa na wo mmarima nyinaa mmɛpue AWURADE Nyankopɔn, Israel Nyankopɔn, no anim. </content>
        </verse>
        <verse num="24">
            <content>Na mɛtu amanaman no afiri w’anim, na matrɛ w’ahyeɛ mu; na woreforo akɔpue AWURADE wo Nyankopɔn anim afirinhyia mu mprɛnsa no a, obiara ani remmere w’asase. </content>
        </verse>
        <verse num="25">
            <content>Mfa mmɔreka nka w’afɔdeɛ a wobɔ no mogya ho, na mma adeɛ nnkye twam afahyɛ afɔdeɛ no so. </content>
        </verse>
        <verse num="26">
            <content>W’asase so adekan a ɛbɛba kane no fa bra AWURADE wo Nyankopɔn fie. Nnoa odwan ba wɔ ne na nufosuo mu. </content>
        </verse>
        <verse num="27">
            <content> Na AWURADE ka kyerɛɛ Mose sɛ: Twerɛ nsɛm yi fa, ɛfiri sɛ nsɛm yi so na magyina me ne wo ne Israelfoɔ no apam.</content>
            <content> </content>
        </verse>
        <verse num="28">
            <content> </content>
            <content> Na ɔne AWURADE dii hɔ adaduanan awia ne anadwo, wannidi na wannom. Na ɔtwerɛɛ apam nsɛm no, nsɛm du no, apono no so.</content>
            <content> </content>
        </verse>
        <verse num="29">
            <content>Na Mose firi Sinai bepɔ so resiane no, na adanseɛ apono mmienu no kura ne nsam; na ɔfiri bepɔ no so sianeeɛ no, na Mose nnim sɛ ɔne AWURADE kasaeɛ nti, n’anim wedeɛ ahyerɛn. </content>
        </verse>
        <verse num="30">
            <content> Na Aaron ne Israelfoɔ no nyinaa hunuu Mose no, na hwɛ, n’anim wedeɛ hyerɛn; na wɔsuroo sɛ wɔbɛbɛn no. </content>
        </verse>
        <verse num="31">
            <content>Na Mose frɛɛ wɔn, na Aaron ne asafo no mu mpanimfoɔ no nyinaa sane baa ne nkyɛn, na Mose ne wɔn kasae. </content>
        </verse>
        <verse num="32">
            <content>Na ɛno akyiri no, Israelfoɔ no nyinaa twe bae, na ɔhyɛɛ wɔn deɛ AWURADE ka kyerɛɛ no Sinai bepɔ soɔ no nyinaa. </content>
        </verse>
        <verse num="33">
            <content>Na Mose ne wɔn wiee kasa no, ɔde nkatanimu kataa n’anim. </content>
        </verse>
        <verse num="34">
            <content> Na daa sɛ Mose rekɔ AWURADE anim ne no akɔkasa a, ɔyi nkatanimu no de kɔsi sɛ ɔbɛfiri adie; na ɔfiri adi a ɔbɛka deɛ wɔahyɛ no no kyerɛ Israelfoɔ no. </content>
        </verse>
        <verse num="35">
            <content>Na sɛ Israelfoɔ no hunu Mose anim sɛ n’anim wedeɛ no ahyerɛn; na Mose de nkatanimu no sane kata n’anim kɔsi sɛ ɔkɔ mu ne no kɔkasa.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 32.19 </content>
        </note>
        <note kind="CROSS_REFERENCES">
            <content kind="REF_VERSE_START">3</content>
            <content>: Eks 19.12-13</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 33.19 </content>
        </note>
        <note kind="CROSS_REFERENCES">
            <content kind="REF_VERSE_START">6</content>
            <content>: Num 14.18; Dwom 103.8; 1 Yoh 4.16</content>
        </note>
        <note kind="CROSS_REFERENCES">
            <content kind="REF_VERSE_START">7</content>
            <content>: Eks 20.5-6 </content>
        </note>
        <note kind="CROSS_REFERENCES">
            <content kind="REF_VERSE_START">12</content>
            <content>: Eks 23.32-33</content>
        </note>
        <note kind="CROSS_REFERENCES">
            <content kind="REF_VERSE_START">13</content>
            <content>: Eks 23.24</content>
        </note>
        <note kind="CROSS_REFERENCES">
            <content kind="REF_VERSE_START">14</content>
            <content>: Eks 20.3, 5</content>
        </note>
        <note kind="CROSS_REFERENCES">
            <content kind="REF_VERSE_START">16</content>
            <content>: Deut 7.3; Ate 3.6; 1 Ah 11.2</content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 20.23</content>
        </note>
        <note kind="CROSS_REFERENCES">
            <content kind="REF_VERSE_START">18</content>
            <content>: Eks 23.14-19 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 13.12-16</content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Eks 24.4</content>
        </note>
        <note kind="CROSS_REFERENCES">
            <content kind="REF_VERSE_START">28</content>
            <content>: Eks 24.18; Mat 4.2; Eks 31.18 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: 2 Ko 3.7-18</content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: Eks 33.8-9</content>
        </note>
    </chapter>
    <chapter num="35">
        <verse num="1">
            <content>Na Mose hyiaa Israelfoɔ asafo no nyinaa, na ɔka kyerɛɛ wɔn sɛ. Nsɛm a AWURADE ahyɛ sɛ monni soɔ nie: </content>
        </verse>
        <verse num="2">
            <content> Nnansia na wɔmfa nyɛ adwuma, na ɛda a ɛtɔ so nson no nyɛ mo homeda kronkron a mode home ma AWURADE; obiara a ɔbɛyɛ mu adwuma no, wɔbɛku no. </content>
        </verse>
        <verse num="3">
            <content>Monnsɔ gya mo tenaberɛ nyinaa homeda.</content>
            <content> </content>
        </verse>
        <verse num="4">
            <content>Na Mose ka kyerɛɛ Israelfoɔ asafo no nyinaa sɛ: Asɛm a AWURADE ahyɛ nie: </content>
        </verse>
        <verse num="5">
            <content> Monyi mmasoɔ afɔrebɔdeɛ wɔ mo mu mmrɛ AWURADE; obiara a n’akoma pɛ no mfa mmasoɔ afɔrebɔdeɛ mmrɛ AWURADE: Sika, dwetɛ ne kɔbere mfrafraeɛ, </content>
        </verse>
        <verse num="6">
            <content>ne bibire, asaawa a ɛbere dum, koogyan, ne asaawa fitaa ne mmirekyie nwi. </content>
        </verse>
        <verse num="7">
            <content>Deɛ ɛka ho ne adwennini nwoma a wɔahyɛ no kɔkɔɔ, sukraman nwoma, okuo nnua, </content>
        </verse>
        <verse num="8">
            <content>kanea no ho ngo, nnuhwam a wɔde bɛyɛ sra ngo, ɔhyeɛ aduhwam, </content>
        </verse>
        <verse num="9">
            <content>apopobibire aboɔ, nsisimu aboɔ a wɔde bɛyɛ asɔfotadeɛ ne adaaboɔ no.</content>
            <content> </content>
        </verse>
        <verse num="10">
            <content>Na mo mu akoma mu anyansafoɔ nyinaa mmra mmɛyɛ adeɛ a AWURADE ahyɛ nyinaa, </content>
        </verse>
        <verse num="11">
            <content> tenabea no, ntomadan ne ne nkatasoɔ, nkɔtɔkorɔ ne ne ntaaboɔ a ɛsisi ho, ne mmeamu, n’adum ne ne nnyinasoɔ; </content>
        </verse>
        <verse num="12">
            <content>adaka no ne ne mpoma, mpata adwa no ne ntwamutam a ɛtwa mu no, </content>
        </verse>
        <verse num="13">
            <content>ɛpono no ne ne mpoma ne ɛho nnoɔma nyinaa ne kyerɛ paanoo no. </content>
        </verse>
        <verse num="14">
            <content>Bio, kaneadua no ne ɛho nnoɔma ne ne nkanea ne ɛho ngo, </content>
        </verse>
        <verse num="15">
            <content>ne aduhwamhyeɛ bukyia no ne ne mpoma ne sra ngo no ne hyeɛ aduhwam no ne tenabea no ano nkataano no; </content>
        </verse>
        <verse num="16">
            <content>ɔhyeɛ afɔrebukyia no ne ne kɔbere mfrafraeɛ ntentan no, ne mpoma ne ɛho nnoɔma nyinaa, kuduo no ne ne ntaaseɛ. </content>
        </verse>
        <verse num="17">
            <content>Deɛ ɛka ho ne adihɔ no ho ntwamutam no, n’adum ne ne nnyinasoɔ ne adihɔ no aboboano nkataano no, </content>
        </verse>
        <verse num="18">
            <content>tenabea no ho mpɛɛwa ne ɛho ntampehoma; </content>
        </verse>
        <verse num="19">
            <content>ɔsom ntadeɛ a wɔde som kronkronbea hɔ, Ɔsɔfoɔ Aaron ntadeɛ kronkron no ne ne mma ntadeɛ a wɔde bɛdi asɔfoɔ no.</content>
            <content> </content>
        </verse>
        <verse num="20">
            <content>Na Israelfoɔ asafo no nyinaa firii Mose anim kɔe. </content>
        </verse>
        <verse num="21">
            <content> Na wɔbae, obiara a n’akoma kanyan no ne obiara a ne honhom kaa no, na wɔde AWURADE mmasoɔ afɔrebɔdeɛ baa sɛ wɔmfa nyɛ ahyiaeɛ ntomadan no ne ɛho som nnoɔma nyinaa ne ntadeɛ kronkron no. </content>
        </verse>
        <verse num="22">
            <content>Na mmarima ne mmaa nyinaa, dodoɔ a wɔn akoma pɛ nyinaa bae, na wɔde nkapo ne nsomuadeɛ ne mpɛtea ne krakyere ne sika nnwinneɛ ahodoɔ nyinaa bae, na obiara a ɔpɛ sɛ ɔde sika ohim afɔdeɛ brɛ AWURADE, </content>
        </verse>
        <verse num="23">
            <content>ne obiara a ne nsam wɔ bibire ne asaawa a ɛbere dum ne koogyan ne asaawa fitaa ne mmirekyie nwi ne adwennini nwoma kɔkɔɔ ne sukraman nwoma no de bae; </content>
        </verse>
        <verse num="24">
            <content>obiara a ɔkura dwetɛ ne kɔbere mfrafraeɛ mmasoɔ afɔrebɔdeɛ ma AWURADE de bae, na obiara a ne nsam wɔ okuo nnua a wɔde bɛyɛ ɔsom nnoɔma no biara nso de bae. </content>
        </verse>
        <verse num="25">
            <content>Na mmaa a wɔwɔ nyansa akoma nyinaa de wɔn nsa too asaawa, na wɔde deɛ wɔtoeɛ no bae, bibire ne asaawa a ɛbere dum ne koogyan ne asaawa fitaa; </content>
        </verse>
        <verse num="26">
            <content>na mmaa a wɔn akoma pɛ de wɔn nyansa mu nyinaa too mmirekyie nwi asaawa. </content>
        </verse>
        <verse num="27">
            <content>Na mpanimfoɔ no de apopobibire aboɔ ne nsisimu aboɔ a wɔde bɛyɛ asɔfotadeɛ ne adaaboɔ no bae. </content>
        </verse>
        <verse num="28">
            <content>Wɔde nnuhwam ne ngo a wɔde bɛyɛ nkanea ngo ne sra ngo ne ɔhyeɛ aduhwam no nso bae. </content>
        </verse>
        <verse num="29">
            <content>Na Israelfoɔ mu mmarima ne mmaa nyinaa a wɔn akoma pɛ wɔn sɛ wɔmfa nnwuma a AWURADE nam Mose so hyɛɛ sɛ wɔnyɛ no ho biribi mmra no de ayamyi ayɛyɛdeɛ brɛɛ AWURADE.</content>
            <content> </content>
        </verse>
        <verse num="30">
            <content> </content>
            <content> Na Mose ka kyerɛɛ Israelfoɔ no sɛ: Monhwɛ, AWURADE afrɛ Hur ba Uri ba Besalel a ɔfiri Yuda abusuakuo mu, </content>
        </verse>
        <verse num="31">
            <content>na ɔde Nyankopɔn honhom ahyɛ no ma, nyansa, nhunumu, nimdeɛ ne adwinnie nyinaa mu, </content>
        </verse>
        <verse num="32">
            <content>sɛ ɔnni adwini ahodoɔ; sika, dwetɛ ne kɔbere mfrafraeɛ, </content>
        </verse>
        <verse num="33">
            <content>ne nsisimu aboɔ mu nkurukyireeɛ, nnuasene ne adwini ahodoɔ, </content>
        </verse>
        <verse num="34">
            <content>na ɔde ahyɛ n’akomam sɛ ɔnkyerɛ ebinom nso. Ɔno ne Ahisamak ba Oholiab a ɔfiri Dan abusuakuo mu no. </content>
        </verse>
        <verse num="35">
            <content>Wɔn na ɔde akoma mu nyansa ahyɛ wɔn ma sɛ wɔnni adwini ahodoɔ nyinaa, sikadwumfoɔ, duadwumfoɔ, ɔnwomfoɔ a ɔdi bibire ne asaawa a ɛbere dum ne koogyan ne asaawa fitaa mu adwini ne ntomanwomfoɔ deɛ; wɔn a wɔdi adwini biara, ne wɔn a wɔbɔ wɔn tirim di adwini ahodoɔ.</content>
        </verse>
        <note kind="CROSS_REFERENCES">
            <content kind="REF_VERSE_START">2</content>
            <content>: Eks 20.8-11; 31.12-17</content>
        </note>
        <note kind="CROSS_REFERENCES">
            <content kind="REF_VERSE_START">5</content>
            <content>: Eks 25.2</content>
        </note>
        <note kind="CROSS_REFERENCES">
            <content kind="REF_VERSE_START">11</content>
            <content>: Eks 31.7-11</content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Eks 36.3; 1 Be 29.5, 9; 2 Ko 9.7</content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 31.1-6 </content>
        </note>
    </chapter>
    <chapter num="36">
        <verse num="1">
            <content>Na Besalel ne Oholiab ne wɔn a AWURADE ama wɔn nimdeɛ ne nhunumu sɛ wɔnhunu adeɛ no yɛ nyinaa na wɔbɛyɛ kronkronbea ɔsom no ho adwuma sɛdeɛ AWURADE ahyɛ no. </content>
        </verse>
        <verse num="2">
            <content>Na Mose frɛɛ Besalel, Oholiab ne animdefoɔ a AWURADE de nyansa ahyɛ wɔn akoma mu nyinaa, wɔn a wɔn akoma kanyan wɔn sɛ wɔmmra adwuma no ho mmɛyɛ nyinaa. </content>
        </verse>
        <verse num="3">
            <content>Na wɔgyee mmasoɔ afɔrebɔdeɛ a Israelfoɔ de baa sɛ wɔmfa nyɛ kronkronbea som ho adwuma no nyinaa Mose anim sɛ wɔde bɛyɛ. Na wɔkɔɔ so ara de ayamyi ayɛyɛdeɛ brɛɛ no daa anɔpa. </content>
        </verse>
        <verse num="4">
            <content>Na adwumfoɔ a wɔyɛ kronkronbea no ho adwuma nyinaa firi wɔn nnwuma a wɔreyɛ no ho ba </content>
        </verse>
        <verse num="5">
            <content>bɛka kyerɛɛ Mose sɛ: Ɔman no ama deɛ wɔde ba no adɔɔso sene deɛ ɛbɛso adwuma a AWURADE hyɛɛ sɛ wɔnyɛ no. </content>
        </verse>
        <verse num="6">
            <content>Na Mose hyɛ maa wɔpaee no nsraban no mu sɛ: Ɔbarima oo, ɔbaa oo, obiara mmfa biribi mmmɛyɛ kronkronbea no ho mmasoɔ afɔrebɔdeɛ bio. </content>
        </verse>
        <verse num="7">
            <content>Ɛnna ɔman no de gyaee ba. Ɛfiri sɛ na deɛ wɔanya no dɔɔso ma adwuma no nyinaa sɛ wɔde bɛyɛ ama ebi aka.</content>
            <content> </content>
        </verse>
        <verse num="8">
            <content> </content>
            <content> Na wɔn a wɔyɛ adwuma no animdefoɔ nyinaa yɛɛ tenabea no; wɔde asaawa fitaa a wɔafira ne bibire ne asaawa a ɛbere dum ne koogyan yɛɛ ntoma du, kerubim a ɛyɛ ntomanwono mu adwini na wɔde yɛeɛ. </content>
        </verse>
        <verse num="9">
            <content>Ntoma biara tentene yɛ basafa dunan, na ntoma biara tɛtrɛtɛ yɛ basafa mmienu; ntoma no nyinaa nsusuiɛ yɛ bafua. </content>
        </verse>
        <verse num="10">
            <content>Na ɔde ntoma no nnum toatoaa so maa baako toaa baako so, na ɔde ntoma no nnum nso toatoaa so maa baako toaa baako so. </content>
        </verse>
        <verse num="11">
            <content>Na ɔde bibire bobɔɔ ntoma baako mmuano so nkantankoraa wɔ ano wɔ ntoaeɛ no mmuano so wɔ ntoaeɛ a ɛtɔ so mmienu no so; </content>
        </verse>
        <verse num="12">
            <content>nkantankoraa aduonum na ɔbobɔɔ no ntoma baako ano, na nkantankoraa aduonum nso na ɔbobɔɔ no ntoma a ɛwɔ ntoaeɛ a ɛtɔ so mmienu no soɔ no ano; nkantankoraa no dii mmɔanim. </content>
        </verse>
        <verse num="13">
            <content>Na ɔyɛɛ sika nkɔtɔkorɔ aduonum, na ɔde nkɔtɔkorɔ no koakoaa ntoma no, na tenabea no yɛɛ fua.</content>
            <content> </content>
        </verse>
        <verse num="14">
            <content>Na ɔyɛɛ mmirekyie nwi ntoma de yɛɛ ntomadan wɔ tenabea no so; ntoma dubaako na ɔyɛeɛ. </content>
        </verse>
        <verse num="15">
            <content>Ntoma baako tentene yɛ basafa dunum, na ntoma baako tɛtrɛtɛ yɛ basafa mmienu; ntoma dubaako no nsusuiɛm yɛ pɛ. </content>
        </verse>
        <verse num="16">
            <content>Na ɔde ntoma no nnum toatoaa so yɛɛ no bafua, na ɔde nsia nso toatoaa so yɛɛ no bafua. </content>
        </verse>
        <verse num="17">
            <content>Na ɔbobɔɔ nkantankoraa aduonum, ntoma a ɛdi akyire no mmuano so, wɔ ntoaeɛ no so, na ɔbobɔɔ nkantankoraa aduonum nso wɔ ntoaeɛ a ɛtɔ so mmienu no ntoma no mmuano so. </content>
        </verse>
        <verse num="18">
            <content>Na ɔyɛɛ kɔbere mfrafraeɛ nkɔtɔkorɔ aduonum de koakoaa ntomadan no na ayɛ bafua.</content>
            <content> </content>
        </verse>
        <verse num="19">
            <content>Na ɔde adwennini nwoma a wɔahyɛ no kɔkɔɔ yɛɛ ntomadan no nkatasoɔ, na ɔde sukraman nwoma yɛɛ ɛno so nkatasoɔ.</content>
            <content> </content>
        </verse>
        <verse num="20">
            <content> </content>
            <content> Na ɔde okuo yɛɛ tenabea no ntaaboɔ a ɛsisi hɔ no. </content>
        </verse>
        <verse num="21">
            <content>Taaboɔ baako tentene yɛ basafa nnum, na taaboɔ baako tɛtrɛtɛ bɛyɛ anammɔn mmienu ne fa. </content>
        </verse>
        <verse num="22">
            <content>Ɛnan mmienu tuatua taaboɔ baako ase, na biribi sosɔ ɛnan baako ne baako mu. Saa na ɔyɛɛ tenabea ntaaboɔ no nyinaa ho. </content>
        </verse>
        <verse num="23">
            <content>Na ɔyɛɛ tenabea ntaaboɔ no: Ntaaboɔ aduonu di anafoɔ fam a ɛkyerɛ nifa. </content>
        </verse>
        <verse num="24">
            <content>Na ɔyɛɛ ntaaboɔ aduonu no ase dwetɛ nnyinasoɔ aduanan; nnyinasoɔ mmienu hyehyɛ taaboɔ koro ase ma ne nan mmienu no, na nnyinasoɔ mmienu hyehyɛ taaboɔ koro nso ase ma ne nan mmienu no. </content>
        </verse>
        <verse num="25">
            <content>Na tenabea no nkyɛn baako a ɛdi atifi fam no, ɔde ntaaboɔ aduonu kɔsisii hɔ, </content>
        </verse>
        <verse num="26">
            <content>ne ne dwetɛ nnyinasoɔ aduanan, taaboɔ koro ase nnyinasoɔ mmienu, na koro nso ase nnyinasoɔ mmienu. </content>
        </verse>
        <verse num="27">
            <content>Na tenabea no akyiri fam a ɛkyerɛ atɔeɛ no, ɔde ntaaboɔ nsia kɔsisii hɔ. </content>
        </verse>
        <verse num="28">
            <content>Na ɔde ntaaboɔ mmienu kɔsisii tenabea no akyiri ntwea no so, </content>
        </verse>
        <verse num="29">
            <content>na ɛpam ho firi fam de rekorɔ, nanso ɛyɛ mu kɔduru ne hini so, deɛ kaa a ɛdi kan no tua hɔ: Saa na ɔyɛɛ ne mmienu nyinaa ntwea mmienu no soɔ. </content>
        </verse>
        <verse num="30">
            <content>Na ntaaboɔ nwɔtwe ne ne dwetɛ nnyinasoɔ dunsia na ɛwɔ hɔ, taaboɔ biara ase nnyinasoɔ mmienu. </content>
        </verse>
        <verse num="31">
            <content> Na ɔde okuo yɛɛ mmeamu, tenabea no nkyɛn baako ntaaboɔ no deɛ enum, </content>
        </verse>
        <verse num="32">
            <content>ne tenabea no nkyɛn baako no nso ntaaboɔ no mmeamu enum no ne tenabea no akyi, atɔeɛ fam ntaaboɔ no deɛ, mmeamu nnum. </content>
        </verse>
        <verse num="33">
            <content>Na ɔde mfimfini mmeamu no beaa ntaaboɔ no mfimfini de twaa mu firi tire kɔduruu tire. </content>
        </verse>
        <verse num="34">
            <content>Na ɔde sika duraduraa ntaaboɔ no ho, na ɔde sika yɛɛ ɛho nkaa no sɛ ɛnyɛ mmeamu no hyehyɛbea, na ɔde sika duraduraa mmeamu no ho. </content>
        </verse>
        <verse num="35">
            <content> Na ɔde bibire ne asaawa a ɛbere dum ne koogyan ne asaawa fitaa a wɔafira yɛɛ ntwamutam; ɔyɛɛ no ntomanwono mu adwini a kerubim wɔ mu. </content>
        </verse>
        <verse num="36">
            <content>Na ɔyɛɛ ɛho okuo adum nnan, na ɔde sika duraduraa ho; ne mprɛngo yɛ sika. Na ɔde dwetɛ nnyinasoɔ nnan guu aseɛ.</content>
            <content> </content>
        </verse>
        <verse num="37">
            <content>Na ɔde bibire ne asaawa a ɛbere dum ne koogyan ne asaawa fitaa a wɔafira nwonoo nkyeremu de yɛɛ ntomadan no ano nkataano. </content>
        </verse>
        <verse num="38">
            <content>Na ɔyɛɛ ɛho adum nnum ne mprɛngo, na ɔde sika duraduraa n’atifi ne ne mmeamu ho, na ne nnyinasoɔ nnum yɛ kɔbere mfrafraeɛ.</content>
        </verse>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 26.1-14 </content>
        </note>
        <note kind="CROSS_REFERENCES">
            <content kind="REF_VERSE_START">20</content>
            <content>: Eks 26.15-25 </content>
        </note>
        <note kind="CROSS_REFERENCES">
            <content kind="REF_VERSE_START">31</content>
            <content>: Eks 26.26-30</content>
        </note>
        <note kind="CROSS_REFERENCES">
            <content kind="REF_VERSE_START">35</content>
            <content>: Eks 26.31-37</content>
        </note>
    </chapter>
    <chapter num="37">
        <verse num="1">
            <content> </content>
            <content> Na Besalel de okuo yɛɛ adaka no, ne tentene bɛyɛ basafa baako ne fa, na ne tɛtrɛtɛ bɛyɛ anammɔn mmienu ne fa, na ne sorokɔ bɛyɛ anammɔn mmienu ne fa. </content>
        </verse>
        <verse num="2">
            <content>Na ɔde sika amapa duraa emu ne ɛho, na ɔyɛɛ sika hankra twaa ho hyiae. </content>
        </verse>
        <verse num="3">
            <content>Na ɔguu ɛho sika nkaa nnan de tuatuaa ne nan nnan no ho, nkaa mmienu wɔ ɔfa ha, na nkaa mmienu wɔ ɔfa ha. </content>
        </verse>
        <verse num="4">
            <content>Na ɔde okuo senee mpoma, na ɔde sika duraduraa ho. </content>
        </verse>
        <verse num="5">
            <content>Na ɔde mpoma no wurawuraa nkaa no mu, adaka no nkyɛn mu, na wɔde asoa adaka no.</content>
            <content> </content>
        </verse>
        <verse num="6">
            <content>Na ɔde sika amapa yɛɛ mpata adwa no, ne tentene bɛyɛ basafa baako ne fa, na ne tɛtrɛtɛ bɛyɛ anammɔn mmienu ne fa. </content>
        </verse>
        <verse num="7">
            <content>Na ɔde sika a wɔaborɔ yɛɛ sika kerubim mmienu maa no firi mpata adwa no tiri mmienu no mu. </content>
        </verse>
        <verse num="8">
            <content>Ɔyɛɛ kerub baako wɔ etire ha, na ɔyɛɛ kerub baako nso wɔ etire ha; mpata adwa no mu na ɔmaa kerubim no firii ne tiri mmienu no soɔ. </content>
        </verse>
        <verse num="9">
            <content>Na kerubim no trɛtrɛɛ wɔn ntaban mu ɔsoro de wɔn ntaban no kataa mpata adwa no so, na wɔn ani kyerɛkyerɛ wɔn ho; na wɔn anim kyerɛkyerɛ mpata adwa no so.</content>
            <content> </content>
        </verse>
        <verse num="10">
            <content> </content>
            <content> Na ɔde okuo yɛɛ ɛpono no, ne tentene basafa baako, ne tɛtrɛtɛ bɛyɛ anammɔn baako ne fa, na ne sorokɔ bɛyɛ anammɔn mmienu ne fa. </content>
        </verse>
        <verse num="11">
            <content>Na ɔde sika amapa duraa ho, na ɔyɛɛ ɛho sika hankra hyiae. </content>
        </verse>
        <verse num="12">
            <content>Na ɔyɛɛ ɛho mfemfamho a ne tɛtrɛtɛ te sɛ nsam hyiae, na ɔyɛɛ mfemfamho no ho sika hankra hyiae. </content>
        </verse>
        <verse num="13">
            <content>Na ɔguu ɛho sika nkaa nnan, na ɔde nkaa no sisii ntwea nnan a ɛwɔ ne nan nnan ho no so. </content>
        </verse>
        <verse num="14">
            <content>Mfemfamho no ase pa ara na nkaa a ɛyɛ mpoma a wɔde bɛsoa ɛpono no wurabea no wɔ. </content>
        </verse>
        <verse num="15">
            <content>Na ɔde okuo senee mpoma no, na ɔde sika duraduraa ho, na wɔde asoa ɛpono no. </content>
        </verse>
        <verse num="16">
            <content>Na ɔde sika amapa yɛɛ ɛpono no so nnoɔma, ne nyowa ne ne nyowaa ne ne nkuruwa ne ne nkoraa a wɔde bɛhwie.</content>
            <content> </content>
        </verse>
        <verse num="17">
            <content> </content>
            <content> Na ɔde sika amapa a wɔaboro na wɔde yɛɛ kaneadua no, ne nan ne ne dua; ɛho kuruwa, ne kukuduuduu ne ne nhwiren firi ɛno ara mu. </content>
        </verse>
        <verse num="18">
            <content>Na nsa nsia tuatua ho, kaneadua no nsa mmiɛnsa tuatua ɔfa ha, na kaneadua no nsa mmiɛnsa tuatua ɔfa ha. </content>
        </verse>
        <verse num="19">
            <content>Nkuruwa mmiɛnsa a ɛte sɛ sorɔno deɛ wɔ nsa baako ho, ne kukuduuduu ne ne nhwiren, na nkuruwa mmiɛnsa a ɛte sɛ sorɔno deɛ wɔ nsa baako ho, ne kukuduuduu ne ne nhwiren: Saa ara na ɛteɛ wɔ nsa nsia a ɛtuatua kaneadua no ho no ho. </content>
        </verse>
        <verse num="20">
            <content>Na kaneadua no ho nkuruwa a ɛte sɛ sorɔno deɛ no yɛ nnan, ne kukuduuduu ne ne nhwiren; </content>
        </verse>
        <verse num="21">
            <content>na kukuduuduu no wowɔ nsa mmienu mmienu a ɛtuatua ho no ase, nsa nsia a ɛtuatua ho no ase. </content>
        </verse>
        <verse num="22">
            <content>Ne kukuduuduu ne ne nsa no tua ho ara, ne nyinaa yɛ sika amapa a wɔaborɔ bafua. </content>
        </verse>
        <verse num="23">
            <content>Na ɔde sika amapa yɛɛ ɛso nkanea nson no ne ɛho adaban ne ɛho nso nkukuwa. </content>
        </verse>
        <verse num="24">
            <content>Sika amapa dwetikɛseɛ baako na ɔde yɛeɛ ɛne ɛho nnoɔma no nyinaa.</content>
            <content> </content>
        </verse>
        <verse num="25">
            <content> </content>
            <content> Na ɔde okuo yɛɛ aduhwamhyeɛ no afɔrebukyia, ne tentene yɛ anammɔn baako ne fa, na ne tɛtrɛtɛ nso bɛyɛ anammɔn baako ne fa, ɛyɛ ahinanan, ne sorokɔ yɛ basafa baako; ne mmɛn nso tuatua ho ara. </content>
        </verse>
        <verse num="26">
            <content>Na ɔde sika amapa duraa ho, ɛso ne ɛho hyiae, ne ne mmɛn no; na ɔyɛɛ ɛho sika hankra hyiae. </content>
        </verse>
        <verse num="27">
            <content>Na ɔyɛɛ ɛho sika nkaa mmienu, wɔ ne hankra no ase, ne nkyɛn mu mmienu no so, sɛ ɛnyɛ mpoma no wurabea na wɔde asoa. </content>
        </verse>
        <verse num="28">
            <content>Na ɔde okuo senee mpoma, na ɔde sika duraduraa ho.</content>
            <content> </content>
        </verse>
        <verse num="29">
            <content> </content>
            <content> Na ɔyɛɛ sra ngo kronkron ne ɛhyeɛ aduhwam korɔgyenn no, sɛdeɛ odufrafoɔ fra no.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 25.10-22 </content>
        </note>
        <note kind="CROSS_REFERENCES">
            <content kind="REF_VERSE_START">10</content>
            <content>: Eks 25.23-29 </content>
        </note>
        <note kind="CROSS_REFERENCES">
            <content kind="REF_VERSE_START">17</content>
            <content>: Eks 25.31-39 </content>
        </note>
        <note kind="CROSS_REFERENCES">
            <content kind="REF_VERSE_START">25</content>
            <content>: Eks 30.1-5 </content>
        </note>
        <note kind="CROSS_REFERENCES">
            <content kind="REF_VERSE_START">29</content>
            <content>: Eks 30.25, 35 </content>
        </note>
    </chapter>
    <chapter num="38">
        <verse num="1">
            <content> </content>
            <content> Na ɔde okuo yɛɛ ɔhyeɛ afɔrebukyia no, ne tentene yɛ basafa mmienu ne fa, ne tɛtrɛtɛ yɛ basafa mmienu ne fa, ɛyɛ ahinanan, na ne sorokorɔ yɛ basafa baako ne fa. </content>
        </verse>
        <verse num="2">
            <content>Na ɔyɛɛ ne mmɛn, ne mfatorɔ nnan no so, emu ara na na ne mmɛn no tuatua, na ɔde kɔbere mfrafraeɛ duraa ho. </content>
        </verse>
        <verse num="3">
            <content>Na ɔyɛɛ afɔrebukyia no ho nnoɔma nyinaa: Nsenaa ne sesa adeɛ ne nkoraa, adinam ne nsramma kukuwa no; ɛho nnoɔma nyinaa, ɔde kɔbere mfrafraeɛ na ɛyɛeɛ. </content>
        </verse>
        <verse num="4">
            <content>Na ɔnwonoo afɔrebukyia no ho kɔbere mfrafraeɛ ntentan a wɔanwono no sɛ atena, ne bamma no ase firi fam kɔduru mfimfini. </content>
        </verse>
        <verse num="5">
            <content>Na ɔguu nkaa nnan tuatuaa kɔbere mfrafraeɛ ntentan no ntwea nnan no so, sɛ ɛnyɛ mpoma no hyehyɛbea. </content>
        </verse>
        <verse num="6">
            <content>Na ɔde okuo senee mpoma, na ɔde kɔbere mfrafraeɛ duraduraa ho. </content>
        </verse>
        <verse num="7">
            <content>Na ɔde mpoma no wurawuraa nkaa no mu afɔrebukyia no nkyɛn nkyɛn na wɔde asoa. Ɔde ntaaboɔ na ɛyɛeɛ, na emu da kwan.</content>
            <content> </content>
        </verse>
        <verse num="8">
            <content> </content>
            <content> Na ɔde kɔbere mfrafraeɛ yɛɛ kuduo no, na ne ntaaseɛ nso yɛ kɔbere mfrafraeɛ a ɔnya firii mmaa a wɔba bɛsom, ahyiaeɛ ntomadan no ano, no kɔbere mfrafraeɛ nhwehwɛ mu.</content>
            <content> </content>
        </verse>
        <verse num="9">
            <content> </content>
            <content> Na ɔyɛɛ adihɔ no: Anafoɔ fam a ɛkyerɛ adihɔ ntwamutam a wɔde asaawa fitaa a wɔafira anwono, basafa aduonum, </content>
        </verse>
        <verse num="10">
            <content>ne n’adum aduonu ne ne kɔbere mfrafraeɛ nnyinasoɔ aduonu, adum no mprɛngo ne ne mmeaeɛ yɛ dwetɛ; </content>
        </verse>
        <verse num="11">
            <content>ne atifi fam ntwamutam no, basafa aduonum, n’adum aduonu ne ne kɔbere mfrafraeɛ nnyinasoɔ aduonu, adum no nnadewa ne ne mmeaeɛ yɛ dwetɛ; </content>
        </verse>
        <verse num="12">
            <content>ne atɔeɛ fam ntwamutam no basafa aduonu nnum, n’adum du ne ne nnyinasoɔ du, adum no nkɔtɔkorɔ ne ne mmeamu yɛ dwetɛ; </content>
        </verse>
        <verse num="13">
            <content>ne anim fam a ɛkyerɛ apueeɛ deɛ, basafa aduonu nnum, </content>
        </verse>
        <verse num="14">
            <content>ɔfa ha ntwamutam basafa nson ne fa, n’adum mmiɛnsa ne ne nnyinasoɔ mmiɛnsa; </content>
        </verse>
        <verse num="15">
            <content>na ɔfa baako no deɛ nso adihɔ no aboboano ɔfa ha ne ha ntwamutam basafa nson ne fa, n’adum mmiɛnsa ne ne nnyinasoɔ mmiɛnsa. </content>
        </verse>
        <verse num="16">
            <content>Adihɔ no ntwamutam a ɛtwa ho hyia nyinaa, asaawa fitaa a wɔafira na wɔde yɛeɛ, </content>
        </verse>
        <verse num="17">
            <content>na adum no yɛ kɔbere mfrafraeɛ, adum no mprɛngo ne ne mmeamu yɛ dwetɛ, ne tiri nnuraho yɛ dwetɛ; adihɔ no adum nyinaa, dwetɛ mmeaeɛ na ɛbeabea ho; </content>
        </verse>
        <verse num="18">
            <content>na adihɔ no aboboano nkataano no yɛ adenwono adwuma a wɔde bibire ne asaawa a ɛbere dum ne koogyan ne asaawa fitaa a wɔafira na ayɛ, na ne tentene yɛ basafa du, na ne sorokorɔ wɔ ne trɛ mu yɛ basafa mmienu ne fa, te sɛ adihɔ no ho ntwamutam no; </content>
        </verse>
        <verse num="19">
            <content>na n’adum nnan, ne ne kɔbere mfrafraeɛ nnyinasoɔ nnan, ne nnadewa yɛ dwetɛ, na ne tiri nnuraho ne ne mmeamu yɛ dwetɛ. </content>
        </verse>
        <verse num="20">
            <content>Na tenabea no ne adihɔ no ho mpɛɛwa a ɛtwa ho hyia no nyinaa yɛ kɔbere mfrafraeɛ.</content>
            <content> </content>
        </verse>
        <verse num="21">
            <content> </content>
            <content> Yei ne tenabea no, adanseɛ tenabea no ho nnoɔma anobuo, sɛdeɛ wɔnam Mose anomu asɛm so maa Ɔsɔfoɔ Aaron ba Itamar buu ano maa Lewifoɔ som no. </content>
        </verse>
        <verse num="22">
            <content> Na Hur ba Uri ba Besalel a ɔfiri Yuda abusuakuo mu no yɛɛ deɛ AWURADE hyɛɛ Mose no nyinaa; </content>
        </verse>
        <verse num="23">
            <content>na deɛ ɔka ne ho ne Ahisamak ba Oholiab a ɔfiri Dan abusuakuo mu a ɔyɛ sika ne dua dwumfoɔ ne ɔnwomfoɔ a ɔde bibire ne asaawa a ɛbere dum ne koogyan ne asaawa fitaa mu adwini no.</content>
            <content> </content>
        </verse>
        <verse num="24">
            <content> </content>
            <content> Sika a wɔde yɛɛ adwuma no nyinaa, kronkronbea no ho nnwuma nyinaa, ɛtoɔ sika no, ano si dwetikɛseɛ aduonu nkron ne nnwetɛbena ahanson aduasa, sɛdeɛ kronkronbea dwetɛbena no teɛ. </content>
        </verse>
        <verse num="25">
            <content>Na asafo no mu nnipa a wɔkan wɔn no dwetɛ ano si dwetikɛseɛ ɔha ne nnwetɛbena apem ahanson aduɔson nnum, sɛdeɛ kronkronbea dwetɛbena no teɛ. </content>
        </verse>
        <verse num="26">
            <content>Wɔn a wɔkan wɔn fraa dodoɔ no mu a wɔadi mfirinhyia aduonu anaa deɛ ɛboro saa a wɔyɛ mpem ahansia ne mpensa ne ahanum aduonum no mu biara yii beka baako (a ɛyɛ dwetɛbena fa sɛdeɛ kronkronbea dwetɛbena no teɛ). </content>
        </verse>
        <verse num="27">
            <content>Na wɔde dwetɛ dwetikɛseɛ ɔha no guu kronkronbea no nnyinasoɔ ne ntwamutam no nnyinasoɔ no, nnyinasoɔ ɔha no yɛ dwetikɛseɛ ɔha, dwetikɛseɛ baako yɛ nnyinasoɔ baako. </content>
        </verse>
        <verse num="28">
            <content>Na nnwetɛbena apem ahanson aduɔson nnum no, ɔde yɛɛ adum no mprɛngo, na ɔde bi duraduraa etire tire, na ɔde bi beabeaa ho. </content>
        </verse>
        <verse num="29">
            <content>Na ɛtoɔ kɔbere mfrafraeɛ no ano si dwetikɛseɛ aduɔson ne nnwetɛbena mpem mmienu ahanan. </content>
        </verse>
        <verse num="30">
            <content>Na ɛno na ɔde yɛɛ ahyiaeɛ ntomadan no ano nnyinasoɔ ne kɔbere mfrafraeɛ afɔrebukyia ne ɛho kɔbere mfrafraeɛ ntentan ne afɔrebukyia no ho nnoɔma nyinaa, </content>
        </verse>
        <verse num="31">
            <content>ne adihɔ no nnyinasoɔ a ɛtwa ho hyia, ne adihɔ no aboboano nnyinasoɔ, ne tenabea no ho mpɛɛwa nyinaa, ne adihɔ no mpɛɛwa a ɛtwa ho hyia nyinaa.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 27.1-8 </content>
        </note>
        <note kind="CROSS_REFERENCES">
            <content kind="REF_VERSE_START">8</content>
            <content>: Eks 30.18-21 </content>
        </note>
        <note kind="CROSS_REFERENCES">
            <content kind="REF_VERSE_START">9</content>
            <content>: Eks 27.9-19 </content>
        </note>
        <note kind="CROSS_REFERENCES">
            <content kind="REF_VERSE_START">21</content>
            <content>: Num 4.28 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 31.1-11</content>
        </note>
        <note kind="CROSS_REFERENCES">
            <content kind="REF_VERSE_START">24</content>
            <content>: Eks 30.13 </content>
        </note>
    </chapter>
    <chapter num="39">
        <verse num="1">
            <content> </content>
            <content> Na bibire ne asaawa a ɛbere dum ne koogyan no, wɔde yɛɛ ɔsom ntadeɛ a wɔde bɛsom kronkronbea hɔ, na wɔyɛɛ Aaron ntade kronkron no, sɛdeɛ AWURADE hyɛɛ Mose no.</content>
            <content> </content>
        </verse>
        <verse num="2">
            <content>Na ɔde sika ne bibire ne asaawa a ɛbere dum ne koogyan ne asaawa fitaa a wɔafira nwonoo asɔfotadeɛ no. </content>
        </verse>
        <verse num="3">
            <content>Na wɔboroo sika tratra twitwaa no nteanteaa sɛ wɔde rebɛsa bibire ne asaawa a ɛbere dum ne koogyan ne asaawa fitaa no mu adi no adwini. </content>
        </verse>
        <verse num="4">
            <content>Wɔyɛɛ ɛho mmatire a wɔde toa. Na wɔkaa ano mmienu no toae; </content>
        </verse>
        <verse num="5">
            <content>na asɔfotadeɛ no nkyekyeremu a ɛwɔ soɔ no, ɛfiri emu ara te sɛ n’adwini no ara, sika ne bibire ne asaawa a ɛbere dum ne koogyan ne asaawa fitaa a wɔafira, sɛdeɛ AWURADE hyɛɛ Mose no. </content>
        </verse>
        <verse num="6">
            <content>Na wɔyɛɛ apopobibire aboɔ a ɛsisi sika nnwinneɛ mu a wɔakurukyire soɔ nsɔanodeɛ nkurukyireeɛ, sɛdeɛ Israel mma din teɛ. </content>
        </verse>
        <verse num="7">
            <content>Na ɔde fam asɔfotadeɛ no mmatiri so sɛ ɛnyɛ Israelfoɔ no nkaeɛ aboɔ, sɛdeɛ AWURADE hyɛɛ Mose no.</content>
            <content> </content>
        </verse>
        <verse num="8">
            <content>Na ɔde adwinni nwonoo adaaboɔ no sɛdeɛ asɔfotadeɛ no adwini no teɛ, sika, bibire ne asaawa a ɛbere dum ne koogyan ne asaawa fitaa a wɔafira. </content>
        </verse>
        <verse num="9">
            <content>Ɛyɛ ahinanan, wɔbuka adaaboɔ no to so, ne tentene yɛ saama na ne tɛtrɛtɛ yɛ saama, na wɔbuka to so. </content>
        </verse>
        <verse num="10">
            <content>Na wɔde aboɔ kyerɛpɛn nnan sisii mu. Kyerɛpɛn a ɛdi kan no yɛ bogyanamboɔ, akrateboɔ ne ahahammonoboɔ; </content>
        </verse>
        <verse num="11">
            <content>na kyerɛpɛn a ɛtɔ so mmienu yɛ nsramaboɔ, hoaboɔ ne bɔwerɛboɔ; </content>
        </verse>
        <verse num="12">
            <content>na kyerɛpɛn a ɛtɔ so mmiɛnsa yɛ akutuhonoboɔ, mfrafraeɛboɔ ne beredumboɔ; </content>
        </verse>
        <verse num="13">
            <content>na kyerɛpɛn a ɛtɔ so nnan yɛ sikabereɛboɔ, apopobibireboɔ ne ahwehwɛboɔ; ne nsisimu no wɔyɛɛ ho sika nnwinneɛ hyiae. </content>
        </verse>
        <verse num="14">
            <content>Na aboɔ no duru Israel mma no din ano, dummienu, sɛdeɛ wɔn din teɛ; ɛyɛ nsɔanodeɛ kurukyireeɛ, sɛdeɛ din no teɛ mmaako mmaako, sɛdeɛ mmusuakuo dummienu no teɛ. </content>
        </verse>
        <verse num="15">
            <content>Na wɔde sika amapa yɛɛ adaaboɔ no so ntweaban a wɔawɔ no mmɛsa sɛ nhoma no. </content>
        </verse>
        <verse num="16">
            <content>Na wɔyɛɛ sika nnwinneɛ mmienu ne sika nkaa mmienu, na wɔde nkaa mmienu no hyehyɛɛ adaaboɔ no ntwea mmienu so. </content>
        </verse>
        <verse num="17">
            <content>Na wɔde sika mmɛsa mmienu no koakoaa nkaa mmienu a ɛwowɔ adaaboɔ no ntwea soɔ no mu. </content>
        </verse>
        <verse num="18">
            <content>Na wɔde mmɛsa mmienu no ano mmienu a aka no koakoaa nnwinneɛ mmienu no mu, na wɔde hyehyɛɛ asɔfotadeɛ no mmatiri no so, anim fam. </content>
        </verse>
        <verse num="19">
            <content>Na wɔyɛɛ sika nkaa mmienu de hyehyɛɛ adaaboɔ no ntwea mmienu no so, wɔ ano a ɛwɔ emu fam kyerɛ asɔfotadeɛ no. </content>
        </verse>
        <verse num="20">
            <content>Na wɔyɛɛ sika nkaa mmienu bio de hyehyɛɛ asɔfotadeɛ no afaafa mmienu no so anim fam wɔ aseɛ a ɛbɛn ne ntoaeɛ, asɔfotadeɛ no nkyekyeremu no so. </content>
        </verse>
        <verse num="21">
            <content>Na wɔde bibire nhoma kyekyeree adaaboɔ nkaa no de sosɔɔ asɔfotadeɛ no nkaa no mu sɛ ɛmfam asɔfotadeɛ no nkyekyeremu no atifi, na adaaboɔ no antwetwe amfiri asɔfotadeɛ no so, sɛdeɛ AWURADE hyɛɛ Mose no.</content>
            <content> </content>
        </verse>
        <verse num="22">
            <content> </content>
            <content> Na ɔyɛɛ asɔfotadeɛ no ase batakari no, wɔde birisi na ɛnwonoo ne nyinaa. </content>
        </verse>
        <verse num="23">
            <content>Na batakari no tokuro da ne mfimfini te sɛ adaaboɔ mu tokuro, wɔde ntomaban abare tokuro no ano ahyia, na ansuane. </content>
        </verse>
        <verse num="24">
            <content>Na wɔde bibire ne asaawa a ɛbere dum ne koogyan a wɔafira yɛɛ atoaa aba nsɛsoɔ wɔ batakari no mmuano so. </content>
        </verse>
        <verse num="25">
            <content>Na wɔyɛɛ sika amapa nnɔnnɔmma, na wɔde nnɔnnɔmma no sensɛnee atoaa aba no ntam ntam, batakari no mmuano no so de twaa ho hyiae, atoaa aba no ntam ntam; </content>
        </verse>
        <verse num="26">
            <content>adɔmma ne atoaa aba, adɔmma ne atoaa aba didi so ara batakari no mmuano so hyia, na wɔde asom, sɛdeɛ AWURADE hyɛɛ Mose no.</content>
            <content> </content>
        </verse>
        <verse num="27">
            <content> </content>
            <content> Na wɔde nwera fɛfɛ a wɔanwono yɛɛ ntadeɛ yuu no maa Aaron ne ne mma, </content>
        </verse>
        <verse num="28">
            <content>na nwera abotitene ne nwera ahokeka abotire ne nwera twakoto a wɔde asaawa fitaa a wɔafira ayɛ, </content>
        </verse>
        <verse num="29">
            <content>ne adenwono aboomu a wɔde asaawa fitaa a wɔafira ne bibire ne asaawa a ɛbere dum ne koogyan yɛeɛ sɛdeɛ AWURADE hyɛɛ Mose no.</content>
            <content> </content>
        </verse>
        <verse num="30">
            <content> </content>
            <content> Na wɔboroo sika amapa tratraa de yɛɛ abɔanimu kronkron no, na wɔtwerɛɛ so atwerɛ sɛ nsɔanodeɛ so nkurukyireeɛ sɛ: Kronkron ma AWURADE. </content>
            <content> </content>
        </verse>
        <verse num="31">
            <content>Na wɔde bibire homa kyekyeree fam abotitene no so, sɛdeɛ AWURADE hyɛɛ Mose no.</content>
            <content> </content>
        </verse>
        <verse num="32">
            <content>Na wɔyɛɛ ahyiaeɛ ntomadan no ho adwuma nyinaa wiee, na Israelfoɔ yɛɛ sɛdeɛ AWURADE hyɛɛ Mose no nyinaa. </content>
        </verse>
        <verse num="33">
            <content>Na wɔde tenabea no brɛɛ Mose: Ntomadan no ne ɛho nnoɔma nyinaa, ne nkɔtɔkorɔ, ne nsisiho ntaaboɔ, ne mmeamu ne ne nsisimu adum ne ne nnyinasoɔ; </content>
        </verse>
        <verse num="34">
            <content>ne adwennini nwoma a wɔahyɛ no kɔkɔɔ nkatasoɔ ne sukraman nwoma nkatasoɔ ne ntwamutam no; </content>
        </verse>
        <verse num="35">
            <content>adanseɛ adaka ne ne mpoma ne mpata adwa no; </content>
        </verse>
        <verse num="36">
            <content>ɛpono no ne ɛho nnoɔma nyinaa ne kyerɛ paanoo no; </content>
        </verse>
        <verse num="37">
            <content>kaneadua kronkron no, ne ne nkanea a wɔasiesie sisi soɔ ne ɛho nnoɔma nyinaa ne kanea no ngo; </content>
        </verse>
        <verse num="38">
            <content>ne sika afɔrebukyia ne sra ngo ne ɔhyeɛ aduhwam ne ntomadan no ano nkataano no; </content>
        </verse>
        <verse num="39">
            <content>kɔbere mfrafraeɛ afɔrebukyia no ne ɛho kɔbere mfrafraeɛ ntentan no, ne mpoma ne ɛho nnoɔma nyinaa; nkuduo no ne ne ntaaseɛ; </content>
        </verse>
        <verse num="40">
            <content>adihɔ no ntwamutam, n’adum ne ne nnyinasoɔ ne adihɔ no aboboano nkataano, ne ntampehoma ne ne mpɛɛwa, ne ahyiaeɛ ntomadan no tenabea no som ho nnoɔma nyinaa; </content>
        </verse>
        <verse num="41">
            <content>ɔsom ntadeɛ a wɔde som kronkronbea hɔ ne Ɔsɔfoɔ Aaron ntade kronkron ne ne mma ntadeɛ a wɔde bɛdi asɔfoɔ no. </content>
        </verse>
        <verse num="42">
            <content>Sɛdeɛ AWURADE hyɛɛ Mose no nyinaa, saa ara na Israelfoɔ yɛɛ adwuma no nyinaa. </content>
        </verse>
        <verse num="43">
            <content>Na Mose hwɛɛ adwuma no nyinaa, na hwɛ, wɔayɛ no sɛdeɛ AWURADE hyɛeɛ no, saa ara pɛ na wɔyɛeɛ. Na Mose hyiraa wɔn.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 28.4-30 </content>
        </note>
        <note kind="CROSS_REFERENCES">
            <content kind="REF_VERSE_START">22</content>
            <content>: Eks 28.31-35 </content>
        </note>
        <note kind="CROSS_REFERENCES">
            <content kind="REF_VERSE_START">27</content>
            <content>: Eks 28.39-42 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 28.36-38 </content>
        </note>
        <note kind="CROSS_REFERENCES">
            <content kind="REF_VERSE_START">30</content>
            <content>: Eks 29.6; Lew 8.9</content>
        </note>
    </chapter>
    <chapter num="40">
        <verse num="1">
            <content> </content>
            <content> Na AWURADE ka kyerɛɛ Mose sɛ: </content>
        </verse>
        <verse num="2">
            <content>Bosome a ɛdi kan no da a ɛdi kan no na si ahyiaeɛ ntomadan no tenabea no. </content>
        </verse>
        <verse num="3">
            <content>Na fa adanseɛ adaka no si mu, na fa ntwamutam no kata adaka no ani. </content>
        </verse>
        <verse num="4">
            <content>Na fa ɛpono no kɔ mu, na siesie deɛ wɔde sisi soɔ no; na fa kaneadua no kɔ mu, na fa ne nkanea no sisi so. </content>
        </verse>
        <verse num="5">
            <content>Na fa sika aduhwamhyeɛ bukyia no kɔsi adanseɛ adaka no anim; na fa tenabea no ano nkataano no sɛne hɔ. </content>
        </verse>
        <verse num="6">
            <content>Na fa ɔhyeɛ afɔrebukyia no si ahyiaeɛ ntomadan tenabea no ano. </content>
        </verse>
        <verse num="7">
            <content>Na fa kuduo no si ahyiaeɛ ntomadan no ne afɔrebukyia no ntam, na fa nsuo gu mu. </content>
        </verse>
        <verse num="8">
            <content>Na sisi adihɔ no hyia, na fa adihɔ no aboboano nkataano no sɛne hɔ. </content>
        </verse>
        <verse num="9">
            <content>Na fa sra ngo no sra tenabea no ne emu adeɛ nyinaa, na yɛ ɛno ne ɛho nnoɔma nyinaa kronkron na ɛnyɛ akronkronneɛ. </content>
        </verse>
        <verse num="10">
            <content>Na sra ɔhyeɛ afɔrebukyia no ne ɛho nnoɔma nyinaa ngo, na yɛ afɔrebukyia no kronkron, na afɔrebukyia no nyɛ akronkronneɛ mu ade kronkron. </content>
        </verse>
        <verse num="11">
            <content>Na sra kuduo no ne ne ntaaseɛ no ngo, na yɛ no kronkron. </content>
        </verse>
        <verse num="12">
            <content>Na fa Aaron ne ne mma no bra ahyiaeɛ ntomadan no ano, na fa nsuo dware wɔn.</content>
            <content> </content>
        </verse>
        <verse num="13">
            <content>Na fa ntade kronkron no hyɛ Aaron, na sra no ngo yɛ no kronkron, na ɔnni me sɔfoɔ. </content>
        </verse>
        <verse num="14">
            <content>Na fa ne mma nso bra, na hyehyɛ wɔn ntadeɛ, </content>
        </verse>
        <verse num="15">
            <content>na sra wɔn ngo, sɛdeɛ wosraa wɔn agya no, na wɔnni me asɔfoɔ, na wɔn sra no nyɛ wɔn daa asɔfodie, wɔn awoɔ ntoatoasoɔ nyinaa mu. </content>
        </verse>
        <verse num="16">
            <content>Na sɛdeɛ AWURADE hyɛɛ Mose no nyinaa, saa ara na ɔyɛeɛ.</content>
            <content> </content>
        </verse>
        <verse num="17">
            <content>Na ɛbaa sɛ afe a ɛtɔ so mmienu no bosome a ɛdi kan no da a ɛdi kan no, wɔsii tenabea no. </content>
        </verse>
        <verse num="18">
            <content>Na Mose sii tenabea no, na ɔhyehyɛɛ ne nnyinasoɔ na ɔgyinagyinaa ne ntaaboɔ no, na ɔde ne mmeamu no beabeaa mu, na ɔgyinagyinaa ne nsisimu adum. </content>
        </verse>
        <verse num="19">
            <content>Na ɔyeree ntomadan no kataa tenabea no so, na ɔde ntomadan no nkatasoɔ no kataa so, sɛdeɛ AWURADE hyɛɛ Mose no. </content>
        </verse>
        <verse num="20">
            <content>Na ɔfaa Adanseɛ no de hyɛɛ adaka no mu, na ɔde mpoma wurawuraa adaka no ho, na ɔde mpata adwa no sii adaka no so; </content>
        </verse>
        <verse num="21">
            <content>na ɔde adaka no kɔɔ tenabea no mu, na ɔsii ntwamutam no, na ɔde kataa adanseɛ adaka no ano, sɛdeɛ AWURADE hyɛɛ Mose no. </content>
        </verse>
        <verse num="22">
            <content>Na ɔde ɛpono no sii ahyiaeɛ ntomadan no mu, tenabea no nkyɛn mu a ɛkyerɛ atifi fam wɔ ntwamutam no akyi; </content>
        </verse>
        <verse num="23">
            <content>na ɔsiesiee ɛso paanoo AWURADE anim sɛdeɛ AWURADE hyɛɛ Mose no. </content>
        </verse>
        <verse num="24">
            <content>Na ɔde kaneadua no sii ahyiaeɛ ntomadan no mu, ɛpono no ntentensoɔ wɔ tenabea no nkyɛn mu a ɛkyerɛ anafoɔ fam; </content>
        </verse>
        <verse num="25">
            <content>na ɔde nkanea no sisii so AWURADE anim, sɛdeɛ AWURADE hyɛɛ Mose no. </content>
        </verse>
        <verse num="26">
            <content>Na ɔde sika afɔrebukyia no sii ahyiaeɛ ntomadan no mu, ntwamutam no anim; </content>
        </verse>
        <verse num="27">
            <content>na ɔhyee so aduhwam, sɛdeɛ AWURADE hyɛɛ no no. </content>
        </verse>
        <verse num="28">
            <content>Na ɔde nkataano no sɛnee tenabea no ano. </content>
        </verse>
        <verse num="29">
            <content>Na ɔde ɔhyeɛ afɔrebukyia no sii ahyiaeɛ ntomadan tenabea no ano, na ɔbɔɔ so ɔhyeɛ ne aduane afɔdeɛ, sɛdeɛ AWURADE hyɛɛ Mose no. </content>
        </verse>
        <verse num="30">
            <content>Na ɔde kuduo no sii ahyiaeɛ ntomadan no ne afɔrebukyia no ntam, na ɔde nsuo guu mu sɛ wɔmfa nhohoro wɔn ho. </content>
        </verse>
        <verse num="31">
            <content>Na Mose ne Aaron ne ne mma no de hohoroo wɔn nsa ne wɔn nan ho; </content>
        </verse>
        <verse num="32">
            <content>sɛ wɔkɔ ahyiaeɛ ntomadan no mu anaasɛ wɔrebɛbɛn afɔrebukyia no ho a, wɔhohoroo wɔn ho, sɛdeɛ AWURADE hyɛɛ Mose no. </content>
        </verse>
        <verse num="33">
            <content>Na ɔsii adihɔ no de twaa tenabea no ne afɔrebukyia no ho hyiae, na ɔde adihɔ no aboboano ntwamutam no sɛnee hɔ. Na Mose wiee adwuma no.</content>
            <content> </content>
        </verse>
        <verse num="34">
            <content> </content>
            <content> Ɛnna mununkum no bɛkataa ahyiaeɛ ntomadan no soɔ, na AWURADE animuonyam bɛhyɛɛ tenabea no ma. </content>
        </verse>
        <verse num="35">
            <content>Na Mose antumi anhyɛne ahyiaeɛ ntomadan no mu, ɛfiri sɛ na mununkum no te so, na AWURADE animuonyam ahyɛ tenabea no ma. </content>
        </verse>
        <verse num="36">
            <content> Na Israelfoɔ akwantuo no nyinaa mu, sɛ mununkum no ma ne ho so firi tenabea no so a, na wɔkɔ wɔn anim; </content>
        </verse>
        <verse num="37">
            <content>na sɛ mununkum no amma ne ho so a, ɛnneɛ wɔntu ara kɔsi da a ɛma ne ho soɔ. </content>
        </verse>
        <verse num="38">
            <content>Ɛfiri sɛ wɔn akwantuo no nyinaa mu, na AWURADE mununkum no wɔ tenabea no so awia, na ogya wɔ mu anadwo, Israel fie no nyinaa anim.</content>
        </verse>
        <note kind="CROSS_REFERENCES">
            <content kind="REF_VERSE_START">1</content>
            <content>: Eks 25.1-31 </content>
        </note>
        <note kind="CROSS_REFERENCES">
            <content kind="REF_VERSE_START">34</content>
            <content>: Eks 13.21; Num 9.15-23; 1 Ah 8.10-11; Yes 4.5; Hes 43.5 </content>
        </note>
        <note kind="CROSS_REFERENCES">
            <content kind="REF_VERSE_START">36</content>
            <content>: Num 10.34-36</content>
        </note>
    </chapter>
</book>
